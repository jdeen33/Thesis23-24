<?xml version="1.0" encoding="UTF-8"?><?xml-model href="https://epidoc.stoa.org/schema/latest/tei-epidoc.rng" schematypens="http://relaxng.org/ns/structure/1.0"?><html><body><tei xmlns="http://www.tei-c.org/ns/1.0">
<teiheader xml:lang="eng">
<filedesc>
<titlestmt><title xml:lang="lat">De virtutibus</title>
<author xml:lang="lat">Philo Judaeus</author>
<editor>Leopold Cohn</editor>
<funder>European Social Fund Saxony</funder>
<principal>Gregory Crane</principal>
<respstmt>
<persname xml:id="DDD">Digital Divide Data</persname>
<resp>Corrected and encoded the text</resp>
</respstmt>
<respstmt>
<persname>Gregory Crane</persname>
<resp>Editor-in-Chief, Perseus Digital Library</resp>
</respstmt>
<respstmt>
<persname>Matt Munson</persname>
<resp>Project Manager (University of Leipzig)</resp>
</respstmt>
<respstmt>
<persname>Annette Geßner</persname>
<resp>Project Assistant (University of Leipzig)</resp>
</respstmt>
<respstmt>
<persname>Thibault Clérice</persname>
<resp>Lead Developer (University of Leipzig)</resp>
</respstmt>
<respstmt>
<persname>Bruce Robertson</persname>
<resp>Technical Advisor</resp>
</respstmt>
<respstmt>
<persname>Greta Franzini</persname>
<resp>Project Manager (University of Leipzig), 2013-2014</resp>
</respstmt>
<respstmt>
<persname>Frederik Baumgardt</persname>
<resp>Technical Manager (University of Leipzig), 2013-2015</resp>
</respstmt>
<respstmt>
<persname>Simona Stoyanova</persname>
<resp>Project Manager (University of Leipzig), 2015</resp>
<resp>Project Assistant (University of Leipzig), 2013-2014</resp>
</respstmt>
</titlestmt>
<publicationstmt>
<authority>University of Leipzig</authority>
<idno type="filename">tlg0018.tlg025.opp-grc1.xml</idno>
<availability>
<licence target="https://creativecommons.org/licenses/by-sa/4.0/">Available under a Creative Commons Attribution-ShareAlike 4.0 International
License</licence>
</availability>
<date>2014</date>
<publisher>University of Leipzig</publisher>
<pubplace>Germany</pubplace>
</publicationstmt>
<sourcedesc>
<listbibl>
<biblstruct>
<monogr>
<title xml:lang="lat">Philonis Alexandrini Opera Quae Supersunt</title>
<editor>
<persname>
<name>Leopold Cohn</name>
</persname>
</editor>
<author ref="urn:cts:greekLit:tlg0018">Philo Judaeus</author>
<imprint>
<publisher xml:lang="lat">Typis et Impensis Georgii Reimeri</publisher>
<pubplace xml:lang="lat">Berolini</pubplace>
<date>1906</date>
</imprint>
<biblscope unit="volume">5</biblscope>
</monogr>
<ref target="https://babel.hathitrust.org/cgi/pt?id=hvd.32044054757604;view=2up;seq=306">Hathi Trust</ref>
</biblstruct>
</listbibl>
</sourcedesc>
</filedesc>
<encodingdesc>
<p id="Section0"><s id="section0sent1">Text encoded in accordance with the latest</s><s id="section0sent2">EpiDoc standards (January 2014)</s></p>
<refsdecl n="CTS">
<crefpattern matchpattern="(.+)" n="section" replacementpattern="#xpath(/tei:TEI/tei:text/tei:body/tei:div/tei:div[@n='$1'])"></crefpattern>
</refsdecl>
</encodingdesc>
<profiledesc>
<abstract>
<p id="Section1"><s id="section1sent1">There are few complex symbols which do not have a Unicode equivalent.</s><s id="section1sent2">We used ABBREV</s></p>
</abstract>
<langusage>
<language ident="grc">Greek</language>
<language ident="lat">Latin</language>
</langusage>
</profiledesc>
<revisiondesc>
<change when="2018-01-16" who="Lia H">updated teiHeader</change>
</revisiondesc>
</teiheader>
<text>
<div n="urn:cts:greekLit:tlg0018.tlg025.opp-grc1" type="edition" xml:lang="grc">

ΦΙΛΩΝΟΣ
ΠΕΡΙ ΑΠΕΤΩΝ ΑΣ ΣΓΝ ΑΛΛΑΙΣ ΑΝΕΦΡΑΨΕ ΜΩΦΣΗΣ ΗΤΟΙ ΠΕΡΙ ΑΝΔΡΕΙΑΣ ΚΑΙ ΕΓΣΕΒΕΙΑΣ ΚΑΙ ΦΙΛΑΝΘΡΩΠΙΑΣ ΚΑΙ ΜΕΤΑΝΟΙΑΣ
Περὶ ἀνδρείας. 
<div n="1" subtype="section" type="textpart">
<p id="Section2"><s id="section2sent1">Περὶ δικαιοσύνης καὶ τῶν κατ’ αὐτὴν ὅσα καίρια πρότερον 
εἰπὼν μέτειμι τῶν ἑξῆς ἐπ’ ἀνδρείαν,</s><s id="section2sent2">οὐχ ἣν οἱ πολλοὶ νομίζουσι τὴν
ἀρειμάνιον λύτταν ὀργῇ συμβούλῳ χρωμένην, ἀλλὰ τὴν ἐπιστήμην.</s></p></div>
<div n="2" subtype="section" type="textpart">
<p id="Section3"><s id="section3sent1">θράσει μὲν γὰρ ἐπαιρόμενοί τινες, συμπραττούσης σωματικῆς ἰσχύος,
ταχθέντες κατὰ πόλεμον ἐν ταῖς παντευχίαις ἡβηδὸν μυρίους ὅσους 
τῶν ἀντιπάλων κατέβαλον,</s><s id="section3sent2">ἀνοίκειον μὲν εὔφημον δ’ ἀριστείας ὄνομα
καρπωσάμενοι, διαφερόντως ὑπὸ τῶν τὰ τοιαῦτα   κρινόντων εὐκλεεῖς
νίκῃ νομισθέντες, ἄγριοι καὶ θηριώδεις ἐκ φύσεως καὶ μελέτης γεγονότες</s><s id="section3sent3">,</s><s id="section3sent4">αἵματος ἀνθρωπείου δεδιψηκότες.</s></p></div>
<div n="3" subtype="section" type="textpart">
<p id="Section4"><s id="section4sent1">εἰσὶ δ’ οἳ καὶ ἐν οἰκίᾳ διατρίβοντες, τῶν σωμάτων αὐτοῖς ἢ μακραῖς νόσοις ἢ ἐπιπόνῳ γήρᾳ κατεσκελετευμένων,
ὑγιαίνοντες καὶ νεάζοντες τῷ κρείττονι μέρει τῆς ψυχῆς μεστοί
τε φρονήματος καὶ θαρραλεωτάτης γέμοντες εὐτολμίας, ἀμυντηρίων
 ὅπλων μηδ’ ὄναρ ψαύοντες, βουλευμάτων ἀγαθῶν κοινωφελεστάταις
εἰσηγήσεσι τά τε ἴδια ἑκάστων καὶ τὰ κοινὰ τῶν πατρίδων πεσόντα
πολλάκις ἀνώρθωσαν, ἀνενδότοις καὶ ἀκαμπέσι χρησάμενοι τοῖς περὶ
τοῦ συμφέροντος λογισμοῖς.</s></p></div>
<div n="4" subtype="section" type="textpart">
<p id="Section5"><s id="section5sent1">οὗτοι μὲν οὖν τὴν ἀληθῆ διαπονοῦσιν ἀνδρείαν ἀσκηταὶ σοφίας ὄντες,</s><s id="section5sent2">ἐκεῖνοι δὲ τὴν ψευδώνυμον ἀμαθίᾳ,
 νόσῳ δυσθεραπεύτῳ, βιοῦντες, ἣν θρασύτητα κυρίως ἄν τις προσαγορεύσειεν, ὥσπερ φασὶν ἐν τοῖς νομίσμασι τὸ παράσημον ἐμφέρειαν τῆς
ἀληθοῦς εἰκόνος.</s></p>
</div>
<div n="5" subtype="section" type="textpart">
<p id="Section6"><s id="section6sent1">Οὐκ ὀλίγα μέντοι καὶ ἄλλα δυσυπομόνητα τῶν κατὰ τὸν ἀνθρώπινον βίον ὡμολόγηται, πενία καὶ ἀδοξία καὶ πήρωσις καὶ νόσων
 ἰδέαι πολύτροποι, πρὸς ἃς οἱ μὲν ὀλιγόφρονες μαλακίζονται, μηδ’ ὅσον
ὑπ’ ἀτολμίας ἐγερθῆναι δυνάμενοι,</s><s id="section6sent2">ὅσοι δὲ φρονήσεως ὑπόπλεῳ καὶ
γενναιότητος ἐπαποδύονται καρτερῶς καὶ σφόδρα ἐρρωμένως ἀντιφιλονεικοῦντες,
τὰς ἀπειλὰς καὶ ἐπανατάσεις αὐτῶν πολὺν γέλωτα καὶ χλεύην
τιθέμενοι, πενίᾳ μὲν πλοῦτον ἀντιτάττοντες, οὐ τὸν τυφλὸν ἀλλὰ τὸν ὀξὺ
 καθορῶντα, οὗ τὰ ἀγάλματα καὶ κειμήλια ψυχὴ πέφυκε ταμιεύειν.</s></p></div>
<div n="6" subtype="section" type="textpart">
<p id="Section7"><s id="section7sent1">μυρίους γὰρ πενία κατεπάλαισεν, οἳ τρόπον ἀθλητῶν ἀπειρηκότων ὑπ’ ἀνανδρίας κατέπεσον μαλακισθέντες· ἐνδεὴς δὲ παρ’ ἀληθείᾳ δικαζούσῃ
τὸ παράπαν οὐδὲ εἷς ἐστι χορηγὸν ἔχων τὸν τῆς φύσεως ἀκαθαίρετον</s><s id="section7sent2">πλοῦτον· ἀέρα μέν, τὴν πρώτην καὶ ἀναγκαιοτάτην καὶ συνεχῆ τροφήν,
ἀδιαστάτως μεθ’ ἡμέραν τε καὶ νύκτωρ ἀναπνεόμενον,</s><s id="section7sent3">ἔπειτα δὲ πηγὰς
ἀφθόνους καὶ ποταμῶν οὐ χειμάρρων μόνον ἀλλὰ καὶ αὐθιγενῶν ῥεῖθρα
ἀέναα πρὸς ποτοῦ χρῆσιν, ἔπειτα εἰς ἐδωδὴν φορὰς παντοίων καρπῶν
καὶ δένδρων ἰδέας, αἳ τὰς ἐτησίους ὀπώρας ἀεὶ φέρουσι·</s><s id="section7sent4">τούτων γὰρ 
 ἄπορος οὐδείς, ἀλλὰ πάντες οἱ πανταχοῦ πολλὴν ἄγουσι περιουσίαν.</s></p></div>
<div n="7" subtype="section" type="textpart">
<p id="Section8"><s id="section8sent1">εἰ
δέ τινες τὸν τῆς φύσεως πλοῦτον παρ’ οὐδὲν θέμενοι τὸν τῶν κενῶν
δοξῶν διώκουσι, τυφλῷ πρὸ βλέποντος σκηριπτόμενοι καὶ ἡγεμόνι τῆς</s></p></div>
<div n="8" subtype="section" type="textpart">
<p id="Section9"><s id="section9sent1">ὁδοῦ χρώμενοι πεπηρωμένῳ, πίπτειν ἐξ ἀνάγκης ὀφείλουσιν.</s><s id="section9sent2">ὁ μὲν
δὴ σώματος δορυφόρος πλοῦτος φύσεως εὕρημα καὶ δῶρον ὢν ἤδη 
λέλεκται.</s><s id="section9sent3">τὸν δὲ σεμνότερον, ὃς οὐ πᾶσιν ἀλλὰ τοῖς ἀληθῶς σεμνοῖς
καὶ θεσπεσίοις ἀνδράσι πρόσεστι, μηνυτέον. τοῦτον τὸν πλοῦτον   σοφία
χορηγεῖ διὰ λογικῶν καὶ ἠθικῶν καὶ φυσικῶν δογμάτων καὶ θεωρημάτων,
ἐξ ὧν φύεσθαι τὰς ἀρετὰς συμβέβηκεν, αἳ τῆς ψυχῆς ὑποτέμνονται τὴν
πολυτέλειαν εὐκολίας καὶ ὀλιγοδεΐας ἔρωτας ἐντίκτουσαι κατὰ τὴν πρὸς 
 θεὸν ἐξομοίωσιν.</s></p></div>
<div n="9" subtype="section" type="textpart">
<p id="Section10"><s id="section10sent1">ἔστι γὰρ ὁ μὲν θεὸς ἀνεπιδεής, οὐδενὸς χρεῖος ὤν,
ἀλλ’ αὐτὸς αὐταρκέστατος ἑαυτῷ·</s><s id="section10sent2">ὁ δὲ φαῦλος πολυδεής, ἀεὶ διψῶν
τῶν ἀπόντων ἀπλήστου καὶ ἀκορέστου χάριν ἐπιθυμίας, ἣν πυρὸς τρόπον
ἀναρριπίζων καὶ ἀναφλέγων ἐπὶ πάντα μικρά τε αὖ καὶ μεγάλα τείνει·</s><s id="section10sent3">ὁ δὲ σπουδαῖος ὀλιγοδεής, ἀθανάτου καὶ θνητῆς φύσεως μεθόριος, τὸ
μὲν ἐπιδεὲς ἔχων διὰ σῶμα θνητόν, τὸ δὲ μὴ πολυδεὲς διὰ ψυχὴν
ἐφιεμένην ἀθανασίας.</s></p></div>
<div n="10" subtype="section" type="textpart">
<p id="Section11"><s id="section11sent1">οὕτως μὲν πενίᾳ πλοῦτον ἀντιτάττουσιν· ἀδοξίᾳ δὲ εὔκλειαν·</s><s id="section11sent2">ὁ γὰρ ἔπαινος ὁρμητήριον ἔχων καλοκἀγαθίαν καὶ ὥσπερ
 ἀπὸ ἀενάου πηγῆς ἐκεῖθεν ῥέων ἀνεξετάστων ἀνθρώπων οὐκ ἐνομιλεῖ
πλήθεσι τὰς τῆς ψυχῆς ἀνωμαλίας ἀβεβαίοις φωναῖς ἀπογυμνοῦν εἰωθότων,
ἃς ἔστιν ὅτε λημμάτων αἰσχρῶν ἐπευωνίζοντες οὐκ ἐρυθριῶσιν κατὰ τῶν
ἀριστίνδην ἐπιλεγομένων.</s><s id="section11sent3">ὀλίγος δὲ τούτων ἀριθμός ἐστιν·</s><s id="section11sent4">ἀρετὴ γὰρ
οὐ πολύχουν ἐν θνητῷ γένει.</s></p></div>
<div n="11" subtype="section" type="textpart">
<p id="Section12"><s id="section12sent1">πηρώσει γε μὴν αἰσθήσεων, ᾗ συζῶντες  ἔτι μυρίοι προαπέθανον τῷ μηδὲν ἀλεξίκακον εὑρεῖν δύνασθαι φάρμακον,
ἀντικάθηται φρόνησις, τὸ κρατιστεῦον τῶν ἐν ἡμῖν, ἐνομματοῦσα διάνοιαν,
ἣ πρὸς ὀξυωπίαν τῶν σώματος ὀφθαλμῶν ὅλῳ, φασί, καὶ τῷ παντὶ
διενήνοχεν.</s></p></div>
<div n="12" subtype="section" type="textpart">
<p id="Section13"><s id="section13sent1">οἱ μὲν γὰρ τὰς ἐπιφανείας τῶν ὁρατῶν καταθεῶνται, ἅμα δεόμενοι φωτὸς ἔξωθεν,</s><s id="section13sent2">ἡ δὲ καὶ διὰ βάθους χωρεῖ τῶν σωμάτων, ὅλα
 δι’ ὅλων καθ’ ἕκαστα τῶν μερῶν ἀκριβοῦσα καὶ περιαθροῦσα καὶ τὰς
τῶν ἀσωμάτων φύσεις, ἃς ἐπισκοπεῖν αἴσθησις ἀδυνατεῖ·</s><s id="section13sent3">σχεδὸν γὰρ
πᾶσαν ὀξυωπίαν ὀφθαλμοῦ καταλαμβάνει, μὴ προσδεομένη νόθου φωτός,
ἀστὴρ οὖσα αὐτὴ καὶ σχεδόν τι τῶν ἐπουρανίων ἀπεικόνισμα καὶ μίμημα.</s></p></div>
<div n="13" subtype="section" type="textpart">
<p id="Section14"><s id="section14sent1">νόσοι γε μὴν σωμάτων ὑγιαινούσης ψυχῆς ἥκιστα
βλάπτουσιν·</s><s id="section14sent2">ὑγεία δὲ</s><s id="section14sent3">ψυχῆς εὐκρασία δυνάμεών ἐστι τῆς τε κατὰ τὸν θυμὸν καὶ τὴν ἐπιθυμίαν
καὶ τὸν λόγον, ἐπικρατούσης τῆς λογικῆς καὶ ὥσπερ ἀφηνιαστὰς ἵππους
 ἡνιοχούσης ἑκατέρας.</s></p></div>
<div n="14" subtype="section" type="textpart">
<p id="Section15"><s id="section15sent1">ὄνομα ταύτης ἴδιον τῆς ὑγείας ἐστὶ σωφροσύνη,
σωτηρίαν τῷ  φρονοῦντι τῶν ἐν ἡμῖν ἀπεργαζομένη·</s><s id="section15sent2">\κινδυνεῦον γὰρ
αὐτὸ πολλάκις ὑπὸ τῆς τῶν παθῶν φορᾶς κατακλύζεσθαι ὑποβρύχιον 
οὐκ ἐᾷ χωρεῖν, ἀλλὰ ἀνέλκει καὶ μετέωρον ἐξαίρει ψυχοῦσα καὶ ζῳογονοῦσα
 καὶ τρόπον τινὰ ἀπαθανατίζουσα.</s></p></div>
<div n="15" subtype="section" type="textpart">
<p id="Section16"><s id="section16sent1">πάντα δὲ τὰ εἰρημένα ὑφηγήσεις
εἰσὶ καὶ διδασκαλίαι πολλαχοῦ τῆς νομοθεσίας ἐστηλιτευμέναι,
τοὺς μὲν εὐπειθεῖς μαλακώτερον ἀναπείθουσαι</s><s id="section16sent2">τοὺς δὲ ἀπειθεστέρους
ἐμβριθέστερον καταφρονεῖν τῶν περὶ σῶμα καὶ ἐκτός, ἓν μὲν τέλος ἡγουμένους 
τὸ κατ’ ἀρετὴν βιοῦν, ζηλοῦντας δὲ καὶ τἄλλα ὅσα ἀγωγὰ πρὸς
 τοῦτο.</s></p></div>
<div n="16" subtype="section" type="textpart">
<p id="Section17"><s id="section17sent1">καὶ εἴ γε μὴ διὰ τῶν προτέρων ἐτύγχανον ἕκαστα διεξεληλυθὼς
τῶν εἰς ἀτυφίαν, ἐπειρώμην ἂν ἀπομηκύνειν ἐν τῷ παρόντι συνυφαίνων
καὶ συνείρων τὰ δοκοῦντα σποράδην κεῖσθαι ἐν τόποις διαφέρουσιν</s><s id="section17sent2">·</s></p></div>
<div n="17" subtype="section" type="textpart">
<p id="Section18"><s id="section18sent1">εἰρηκὼς δ’ ὅσα καιρὸς παλιλλογεῖν οὐ δικαιῶ.</s><s id="section18sent2">τοὺς μέντοι μὴ ἀποκνοῦντας 
 ἀλλὰ διὰ σπουδῆς τιθεμένους ἐντυγχάνειν ταῖς πρὸ τούτων βίβλοις
δεῖ νοῆσαι, ὅτι πάντα τὰ περὶ ἀτυφίας λεχθέντα σχεδόν ἐστι περὶ ἀνδρείας,
ἐπειδήπερ εὐτόνου καὶ γενναίας καὶ σφόδρα νενευρωμένης ψυχῆς ἐστι
καταφρονῆσαι πάντων ὅσα τῦφος εἴωθε σεμνοποιεῖν ἐπὶ διαφθορᾷ τοῦ
πρὸς ἀλήθειαν βίου.</s></p> 



</div>
<div n="18" subtype="section" type="textpart">
<p id="Section19"><s id="section19sent1">Τοσαύτη δέ τίς ἐστι τῷ νόμῳ σπουδὴ καὶ φιλοτιμία περὶ τοῦ γυμνάσαι καὶ συγκροτῆσαι ψυχὴν πρὸς ἀνδρείαν, ὥστε καὶ περὶ ἐσθημάτων
ὁποῖα ἐχρῆν ἀμπέχεσθαι διετάξατο ἀπειπὼν ἀνὰ κράτος ἀνδρὶ γυναικὸς
ἀμπεχόνην ἀναλαμβάνειν, ἕνεκα τοῦ μηδὲν ἴχνος ἢ σκιὰν αὐτὸ μόνον
 τοῦ θήλεος ἐπὶ λύμῃ τῆς ἄρσενος γενεᾶς προσάψασθαι·</s><s id="section19sent2">βούλεται γὰρ
ἑπόμενος ἀεὶ τῇ φύσει τὰ οἰκεῖα καὶ συνῳδὰ ἀλλήλοις ἄχρι τῶν ἐσχάτων
καὶ δι’ εὐτέλειαν ἀφανεστέρων εἶναι δοκούντων νομοθετεῖν.</s></p></div>
<div n="19" subtype="section" type="textpart">
<p id="Section20"><s id="section20sent1">ἐπειδὴ γὰρ τύπους σωμάτων ἑώρα καθάπερ ἐπὶ πλάτους χαραχθέντας ἀνομοίους
ἀνδρός τε αὖ καὶ γυναικὸς καὶ βίον ἑκατέρῳ τῶν εἰδῶν οὐ τὸν αὐτὸν
 ἀπονεμηθέντα</s><s id="section20sent2">—τῷ μὲν γὰρ ὁ κατοικίδιος, τῷ δ’ ὁ πολιτικὸς προσκεκλήρωται
—, κἀν τοῖς ἄλλοις ὅσα μὴ φύσεως μὲν ἔργα ἦν,</s><s id="section20sent3">φύσει δὲ
ἀκόλουθα γνώμης ἀγαθῆς εὑρήματα, συμφέρον ἔκρινε διατάξασθαι·</s><s id="section20sent4">ταῦτα
δ’ ἦν τὰ περὶ δίαιταν καὶ ἀμπεχόνην καὶ εἴ τι ὁμοιότροπον.</s></p></div>
<div n="20" subtype="section" type="textpart">
<p id="Section21"><s id="section21sent1">ἠρρενῶσθαι γὰρ τόν γε πρὸς ἀλήθειαν ἄνδρα κἀν τούτοις ἠξίωσε καὶ μάλιστα ἐν
 ἐσθήμασιν, ἃ ἐπιφερόμενος ἀεὶ μεθ’ ἡμέραν τε καὶ νύκτωρ ὀφείλει
μηδὲν ἔχειν ἀνανδρίας ὑπόμνημα.</s></p></div>
<div n="21" subtype="section" type="textpart">
<p id="Section22"><s id="section22sent1">κατὰ τὰ αὐτὰ μέντοι καὶ τὴν γυναῖκα  ἀσκήσας τοῖς ἁρμόττουσι κόσμοις   ἐκώλυσεν ἀναλαμβάνειν ἀνδρὸς ἐσθῆτα,
πόρρωθεν ὡς ἀνδρογύνους οὕτως καὶ γυνάνδρους φυλαξάμενος·</s><s id="section22sent2">ἑνὸς γάρ,</s><s id="section22sent3">καθάπερ ἐν ταῖς οἰκοδομίαις, ὑφαιρεθέντος ᾔδει καὶ τἄλλα μενοῦντα οὐκ
ἐν ὁμοίῳ.</s></p>
</div>
<div n="22" subtype="section" type="textpart">
<p id="Section23"><s id="section23sent1">Ἔτι τοίνυν τῶν ἀνθρωπείων πραγμάτων δυσὶ καιροῖς ἐμφερομένων,
εἰρήνῃ τε καὶ πολέμῳ, τὰς ἀρετὰς ἔστιν ἰδεῖν ἐν ἀμφοτέροις
ἐξεταζομένας.</s><s id="section23sent2">περὶ μὲν οὖν τῶν ἄλλων λέλεκται πρότερον καὶ αὖθις, 
εἰ γένοιτό τις χρεία, λεχθήσεται·</s><s id="section23sent3">τὰ δὲ νῦν ἀνδρείαν οὐ παρέργως ἐξεταστέον, ἧς τὰ μὲν κατ’ εἰρήνην ἔργα πολλαχοῦ τῆς νομοθεσίας ὕμνησεν
ἀεὶ τῶν καιρῶν στοχαζόμενος, περὶ ὧν ἐν τοῖς οἰκείοις τόποις ὑπεμνήσαμεν,</s><s id="section23sent4">τῶν δὲ κατὰ πόλεμον ἐνθένδε ποιησόμεθα τὴν ἀρχήν, ἐκεῖνο
 προειπόντες.</s></p></div>
<div n="23" subtype="section" type="textpart">
<p id="Section24"><s id="section24sent1">ὅταν ποιῆται τὸν στρατιωτικὸν κατάλογον, οὐχ ἅπασαν τὴν 
νεότητα καλεῖν οἴεται δεῖν, ἀλλ’ ἔστιν οὓς παραιτεῖται προστιθεὶς αἰτίας
εὐλόγους τῆς ἀστρατείας· αὐτίκα τοὺς κατεπτηχότας καὶ δειλούς, μελλήσοντας ὑπὸ τῆς ἐμφύτου μαλακίας ἁλίσκεσθαι καὶ δέος τοῖς ἄλλοις
 συμμάχοις ἐμποιεῖν.</s></p></div>
<div n="24" subtype="section" type="textpart">
<p id="Section25"><s id="section25sent1">τὸ γὰρ ἑτέρου κακὸν εὖ πως ὁ πλησίον ἀναμάττεσθαι
φιλεῖ, καὶ μάλιστ’ ἐν πολέμῳ, τοῦ λογισμοῦ διὰ τὴν ἀγωνίαν συγκεχυμένου 
καὶ τὰς τῶν πραγμάτων ἀντιλήψεις ἀκριβοῦν ἀδυνατοῦντος·</s><s id="section25sent2">τότε
γὰρ εὐλάβειαν μὲν τὴν δειλίαν, τὸ δὲ φοβεῖσθαι προμηθές,</s><s id="section25sent3">ἀσφάλειαν
δὲ τὴν ἀνανδρίαν εἰώθασι καλεῖν, αἴσχιστα ἔργα εὐπρεπέσι καὶ σεμναῖς
 κλήσεσιν ἐπαμπίσχοντες.</s></p></div>
<div n="25" subtype="section" type="textpart">
<p id="Section26"><s id="section26sent1">ὅπως οὖν μὴ τὰ μὲν οἰκεῖα βλάπτηται διὰ
τῆς τῶν εἰς τὸν πόλεμον ἰόντων ἀνανδρίας,</s><s id="section26sent2">ἐπικυδέστερα δὲ γίνηται τὰ 
τῶν ἐχθρῶν αἱρούντων καταφρονητικῶς τοὺς ἀγεννεῖς, ὄχλον ἀργὸν εἰδὼς</s><s id="section26sent3">οὐκ ὠφέλιμον ἀλλ’ ἐμπόδιον εἰς κατόρθωμα, ἀνεῖρξε τοὺς ἀτόλμους καὶ
ἀναπίπτοντας δειλίᾳ, καθάπερ, οἶμαι, καὶ τοῖς τὰ σώματα νοσοῦσι στρατηγὸς
οὐδεὶς ἀνάγκην ἐπιτίθησι πολεμεῖν, ὑποπαραιτουμένης ἀσθενείας.</s></p></div>
<div n="26" subtype="section" type="textpart">
<p id="Section27"><s id="section27sent1">νόσος δέ τις καὶ ἡ δειλία, βαρυτέρα τῶν κατὰ τὸ σῶμα, τὰς ψυχῆς δυνάμεις
 καθαιροῦσα·</s><s id="section27sent2">τῶν μὲν γὰρ βραχὺν εἶναι συμβαίνει τὸν χρόνον τῆς ἀκμῆς,</s><s id="section27sent3">ἡ δ’ ἐστὶ κακὸν σύντροφον, μᾶλλον ἢ οὐχ ἧττον τῶν ἡνωμένων μερῶν
προσπεφυκὸς ἐκ πρώτης ἡλικίας ἄχρι πανυστάτου γήρως, εἰ μὴ τύχοι
θεὸς ἰώμενος·</s><s id="section27sent4">πάντα γὰρ θεῷ δυνατά.</s></p></div>
<div n="27" subtype="section" type="textpart">
<p id="Section28"><s id="section28sent1">καὶ μὴν οὐδ’ ἅπαντας τοὺς εὐτολμοτάτους καλεῖ, κἂν σφόδρα ἐρρωμένοι καθ’ ἑκάτερον σῶμα καὶ
 ψυχὴν προαγωνίζεσθαι καὶ προκινδυνεύειν ἐθέλωσιν· ἀλλὰ τῆς γνώμης
αὐτοὺς ἐπαινέσας, ὅτι κοινωνικὸν καὶ πρόθυμον καὶ ἀκατάπληκτον ἦθος
ἐπιδείκνυνται, διερευνᾷ</s><s id="section28sent2">μή τισιν ἀναγκαίαις αἰτίαις ἐνδέδενται, ὧν ὁλκὸς ἡ
 δύναμις.</s></p></div>
<div n="28" subtype="section" type="textpart">
<p id="Section29"><s id="section29sent1">εἰ γάρ τις, φησί, νεωστὶ  δειμάμενος  οἰκίαν οὐκ ἔφθη εἰσοικίσασθαι ἢ ἀμπελῶνα φυτεύσας νεόφυτον, αὐτὸς εἰς γῆν τὰ κλήματα
 καθείς, μήπω τῆς ἐπικαρπίας καιρὸν ἔσχεν ἢ παρθένον ἐγγυησάμενος</s><s id="section29sent2">οὐκ ἔγημεν, ἀφείσθω πάσης στρατείας, φιλανθρώπως ὁμοῦ &lt;καὶ στρατηγικῶς</s><s id="section29sent3">&gt;</s></p></div>
<div n="29" subtype="section" type="textpart">
<p id="Section30"><s id="section30sent1">τὴν ἄδειαν εὑρισκόμενος, ἕνεκα δυοῖν· ἑνὸς μὲν ἵνα, ἐπειδὴ τὰ κατὰ
πολέμους ἄδηλα, μὴ τὰ τῶν πονησάντων ἀταλαιπώρως ἄλλοι λαμβάνωσι·</s><s id="section30sent2">χαλεπὸν γὰρ ἔδοξεν εἶναι, τῶν ἰδίων τινὰ μὴ ἀπόνασθαι δυνηθῆναι, ἀλλ’
οἰκοδομεῖν μὲν ἕτερον, ἐνοικεῖν δὲ ἄλλον, καὶ φυτεύειν μέν τινα, τὸν δὲ 
μὴ φυτεύσαντα καρποῦσθαι, καὶ μνᾶσθαι μὲν ἄλλον, γαμεῖν δὲ τὸν μὴ
μνώμενον, ὡς οὐ δεῖν ἀτελεῖς τὰς ἐλπίδας κατασκευάζειν τοῖς χρηστὰ
 τὰ κατὰ τὸν βίον προσδοκήσασιν</s><s id="section30sent3">·</s></p></div>
<div n="30" subtype="section" type="textpart">
<p id="Section31"><s id="section31sent1">ἑτέρου δὲ ἵνα μὴ σώματι στρατευόμενοι
ταῖς ψυχαῖς ὑστερίζωσιν·</s><s id="section31sent2">ἀνάγκη γὰρ αὐτῶν τὴν διάνοιαν ἐκεῖ τετάσθαι
πόθῳ τῆς ἀπολαύσεως ὧν ἀφειλκύσθησαν·</s><s id="section31sent3">ὡς γὰρ οἱ πεινῶντες ἢ διψῶντες, 
ὅταν σιτίον ἢ ποτόν που παραφανῇ, διώκουσι καὶ ἐπιτρέχουσιν ἀμεταστρεπτὶ γλιχόμενοι μεταλαβεῖν,</s><s id="section31sent4">οὕτως οἱ περὶ νομίμου γυναικὸς ἢ οἰκίας
ἢ χωρίου κτήσεως πονηθέντες καὶ ὅσον οὔπω τῇ ἐλπίδι νομίζοντες εἰς
τὸν ἑκάστου τῆς χρήσεως ἀφῖχθαι καιρόν, ὅταν ἀφαιρεθῶσι τὴν ἀπόλαυσιν, σφαδᾴζουσιν, ὡς παρόντας μὴ παρεῖναι τῷ κρείττονι μέρει, ψυχῇ</s><s id="section31sent5">,</s></p></div>
<div n="31" subtype="section" type="textpart">
<p id="Section32"><s id="section32sent1">δι’ οὗ συμβαίνει κατορθοῦν ἢ τοὐναντίον.</s><s id="section32sent2">τούτους οὖν καὶ τοὺς
ὁμοίους οὐκ οἴεται δεῖν εἰς τὸν στρατιωτικὸν ἄγειν κατάλογον, ἀλλ’ οἷς
οὐδὲν προενεληλυθὸς ὑποικουρεῖ πάθος, ὅπως ἐλευθέροις καὶ ἀφέτοις
ὁρμαῖς ἀπροφασίστως τοῖς δεινοῖς ἐπαποδύωνται.</s><s id="section32sent3">καθάπερ γὰρ παντευχίας
οὐδὲν ὄφελος ἀσθενεῖ σώματι ἢ λελωβημένῳ, ἣν ἀδυνατοῦν ἀπορρίψει, 
τὸν αὐτὸν τρόπον ἐρρωμένον σῶμα φθερεῖ τι κηραινούσης πάθος ψυχῆς
 μὴ συνᾷδον τοῖς παροῦσιν.</s></p></div>
<div n="32" subtype="section" type="textpart">
<p id="Section33"><s id="section33sent1">εἰς ἅπερ ἀπιδὼν οὐ μόνον λοχαγοὺς καὶ
στρατηγοὺς καὶ τοὺς ἄλλους τῆς στρατιᾶς ἡγεμόνας ἀλλὰ καὶ τῶν
στρατιωτῶν ἕκαστον ἐπικρίνει, δοκιμάζων</s><s id="section33sent2">πῶς ἔχει πρός τε σώματος</s><s id="section33sent3">εὐεξίαν καὶ πρὸς εὐστάθειαν λογισμοῦ, σῶμα μὲν ἐξετάζων, εἰ ὁλόκληρον,
εἰ ὑγιαῖνον ὅλον δι’ ὅλων, εἰ τοῖς μέρεσι καὶ μέλεσι πᾶσιν εὖ ἡρμοσμένον
πρὸς τὰς ἐπιβαλλούσας ἑκάστῳ σχέσεις τε καὶ κινήσεις, ψυχὴν δέ, εἰ
θαρραλεότητος καὶ εὐτολμίας ἀνάπλεως, εἰ ἀκατάπληκτος καὶ μεστὴ
 φρονήσεως | εὐγενοῦς, εἰ φιλότιμος καὶ ζωῆς ἀδόξου τὸν σὺν εὐκλείᾳ
 θάνατον</s><s id="section33sent4">προκρίνουσα.</s></p></div>
<div n="33" subtype="section" type="textpart">
<p id="Section34"><s id="section34sent1">τούτων γὰρ ἕκαστον ἰδίᾳ καθ’ αὑτό,</s><s id="section34sent2">εἰ δεῖ τἀληθὲς εἰπεῖν, δύναμίς ἐστιν·</s><s id="section34sent3">ἀθρόα δ’ εἰ συνέλθοιεν, ῥώμην ἄμαχόν
τινα καὶ ἀνανταγώνιστον ἐκ πολλοῦ τοῦ περιόντος ἐπιδείξονται, κρατοῦντες
ἀναιμωτὶ τῶν πολεμίων.</s></p>
 </div>
<div n="34" subtype="section" type="textpart">
<p id="Section35"><s id="section35sent1">Τῶν δὲ λεχθέντων σαφεστάτην πίστιν αἱ ἱεραὶ βίβλοι περιέχουσιν. ἔθνος πολυανθρωπότατόν ἐστιν</s><s id="section35sent2">Ἄραβες, οἷς ὄνομα παλαιὸν ἦν
Μαδιηναῖοι.</s><s id="section35sent3">οὗτοι πρὸς Ἑβραίους φιλαπεχθημόνως ἔχοντες, οὐδενὸς
ἕνεκα ἑτέρου μᾶλλον ἢ ὅτι τὸ ἀνωτάτω καὶ πρεσβύτατον αἴτιον σέβουσι
καὶ τιμῶσι τῷ ποιητῇ καὶ πατρὶ τῶν ὅλων προσκεκληρωμένοι, καὶ
 πάσας μὲν μηχανὰς τεχνάζοντες, πάσας δὲ πείρας καθιέντες, ἵνα ἀπὸ
τῆς τοῦ ἑνὸς καὶ ὄντως ὄντος τιμῆς αὐτοὺς ἀποστήσωσι καὶ μεθαρμόσωνται πρὸς ἀσέβειαν ἐξ ὁσιότητος</s><s id="section35sent4">— οὕτως γὰρ περιέσεσθαι ῥᾳδίως</s><s id="section35sent5">ὑπελάμβανον —, ἐπειδὴ μυρία καὶ λέγοντες</s><s id="section35sent6">καὶ δρῶντες ἀπειρήκεσαν,
ὥσπερ οἱ θανατῶντες ἐφ’ ὧν ἀπογνῶσι σωτηρίας, καί τι τοιοῦτον ἐπινοοῦσι
 στρατήγημα.</s></p></div>
<div n="35" subtype="section" type="textpart">
<p id="Section36"><s id="section36sent1">γυναικῶν τὰς περικαλλεστάτας μεταπεμψάμενοί
φασιν αὐταῖς· „ὁρᾶτε, ὡς ἀπερίληπτός ἐστιν ἡ τῶν Ἑβραίων πληθύς.</s><s id="section36sent2">τῆς δὲ πληθύος ἐστὶν ἀργαλεώτερον ἐπιτείχισμα ἡ ὁμόνοια καὶ συμφωνία 
τούτων·</s><s id="section36sent3">αἴτιον δὲ τῆς ὁμονοίας τὸ ἀνωτάτω καὶ μέγιστον ἡ περὶ τοῦ
ἑνὸς θεοῦ δόξα, ἀφ’ ἧς οἷα πηγῆς ἑνωτικῇ καὶ ἀδιαλύτῳ φιλίᾳ κέχρηνται
 πρὸς ἀλλήλους.</s></p></div>
<div n="36" subtype="section" type="textpart">
<p id="Section37"><s id="section37sent1">ἡδονῇ δ’ ἁλωτὸν ἄνθρωπος, καὶ μάλιστα συνουσίᾳ τῇ
πρὸς γυναῖκα.</s><s id="section37sent2">διαπρεπέσταται δ’ ἐστέ· καὶ φύσει μὲν ἀγωγὸν τὸ κάλλος,</s><s id="section37sent3">ἡ δὲ νεότης εἰς ἀκρασίαν εὐόλισθον.</s></p></div>
<div n="37" subtype="section" type="textpart">
<p id="Section38"><s id="section38sent1">ἑταιρήσεως ἢ μοιχείας ὀνόματα</s><s id="section38sent2">μὴ δείσητε ὡς αἰσχύνην ἐποίσοντα, τὰς ἐκ τοῦ πράγματος ὠφελείας
ἀντιτιθεῖσαι, δι’ ἃς τὰς ἐφ’ ἡμέραν ἀδοξίας μεθαρμόσεσθε εἰς ἀγήρω καὶ
ἀτελεύτητον εὔκλειαν, τὰ μὲν σώματα ὅσα τῷ δοκεῖν προέμεναι, σόφισμα
κατ’ ἐχθρῶν καὶ στρατήγημα,</s><s id="section38sent3">παρθένους δὲ τὰς ψυχὰς διαφυλάττουσαι,
 αἷς καὶ τὴν πρὸς τὸ μέλλον ἁγνείαν ἐπισφραγιεῖσθε.</s></p></div>
<div n="38" subtype="section" type="textpart">
<p id="Section39"><s id="section39sent1">καὶ καινότατον ὁ 
πόλεμος οὗτος ἕξει κλέος διὰ γυναικῶν ἀλλ’ οὐ δι’ ἀνδρῶν κατορθωθείς·</s><s id="section39sent2">τὸ μὲν γὰρ ἡμέτερον, ὁμολογοῦμεν, γένος οὗ γενήσεται ἧττα, διὰ τὸ
πᾶσι τοῖς εἰς μάχην τοὺς ἀντιπάλους ἐπικυδεστέρους εἶναι,</s><s id="section39sent3">τὸ δ’ ὑμέτερον
παντελῶς τὴν νίκην οἴσει καί, τὸ μέγιστον ἀγαθόν, τὰς δίχα κινδύνων
ἀριστείας· ἀναιμωτὶ γάρ,</s><s id="section39sent4">μᾶλλον δὲ καὶ ἀκονιτί, κατὰ τὴν πρώτην</s><s id="section39sent5">φαντασίαν αὐτὸ μόνον ὀφθεῖσαι περιέσεσθε.“</s></p></div>
<div n="39" subtype="section" type="textpart">
<p id="Section40"><s id="section40sent1">ταῦτ’ ἀκούσασαι, καθαροῦ βίου μηδ’ ὄναρ ᾐσθημέναι, παιδείας ὀρθῆς ἄγευστοι, συναινοῦσιν, ἅτε
 πεπλασμένον ἦθος σωφροσύνης   τὸν ἄλλον χρόνον καθυποκρινάμεναι,
καὶ πολυτελέσιν ἐσθῆσι καὶ ὅρμοις καὶ οἷς ἄλλοις εἴωθε διακοσμεῖσθαι
 γυνὴ πᾶσιν ἀσκηθεῖσαι καὶ τὸ ἐκ φύσεως κάλλος εὐμορφότερον ταῖς
ἐπιμελείαις ἀπεργασάμεναι</s><s id="section40sent2">— τὸ γὰρ ἀγώνισμα οὐ μικρὸν ἦν, θήρα νέων
ἀθηράτων — εἰς τοὐμφανὲς προέρχονται.</s></p></div>
<div n="40" subtype="section" type="textpart">
<p id="Section41"><s id="section41sent1">καὶ πλησίον γενόμεναι βλέμμασιν ἑταιρικοῖς καὶ στωμυλίᾳ λόγων καὶ σχέσεσι καὶ κινήσεσιν ἀκολάστοις
δελεάζουσι τῆς νεότητος τὴν ὀλιγόφρονα μοῖραν, ἀνερμάτιστα καὶ ἀνίδρυτα
 ἤθη· καὶ διὰ τῆς τῶν σωμάτων αἰσχύνης ἀγκιστρευσάμεναι τὰς ψυχὰς
τῶν συνελθόντων, ἐπὶ θυσίας ἀθύτους καὶ σπονδὰς ἀσυμβάτους καλέσασαι τῶν χειροκμήτων, ἀλλοτριοῦσι τῆς τοῦ ἑνὸς καὶ ὄντως ὄντος
θεραπείας θεοῦ.</s></p></div>
<div n="41" subtype="section" type="textpart">
<p id="Section42"><s id="section42sent1">τοῦτο διαπραξάμεναι τοῖς ἀνδράσιν εὐαγγελίζονται· καὶ ἔμελλον ἂν καὶ ἄλλους ἐπισπᾶσθαι τῶν μὴ σφόδρα βεβαίων, εἰ μὴ τοῦ
 πάθους λαβὼν οἶκτον ὁ εὐεργέτης καὶ ἵλεως θεὸς ἀνυπερθέτῳ κολάσει
τῶν ἀπονοηθέντων</s><s id="section42sent2">—</s><s id="section42sent3">ἦσαν δὲ τέσσαρες πρὸς ταῖς εἴκοσι χιλιάδες —
ὥσπερ ὑπὸ χειμάρρου κατακλυσθῆναι κινδυνεύσαντας ἀνεχαίτισε φόβῳ
νουθετήσας.</s></p></div>
<div n="42" subtype="section" type="textpart">
<p id="Section43"><s id="section43sent1">ὁ δὲ τοῦ ἔθνους ἡγεμὼν ἐπαντλῶν τοῖς ὠσὶ τὰ ὑπὲρ εὐσεβείας δόγματα καὶ τὰς ψυχὰς τῶν ὑπηκόων τούτοις ἐπάγων ἐκ φυλῆς
 ἑκάστης χιλίους ἄνδρας ἀριστίνδην ἐπιλέξας καταλέγει, δίκας ἀναπράξων
τῆς ἐνέδρας, ἣν ἐμηχανήσαντο διὰ τῶν γυναικῶν,</s><s id="section43sent2">ἐλπίσαντες μὲν ἅπασαν
τὴν πληθὺν ἄνωθεν ἐξ ἄκρας ὁσιότητος καταβαλόντες διαφθεῖραι, μόνους</s></p></div>
<div n="43" subtype="section" type="textpart">
<p id="Section44"><s id="section44sent1">δὲ τοὺς λεχθέντας δυνηθέντες.  οἱ δὲ πρὸς πολλὰς μυριάδας ὀλίγος
ἀριθμὸς ἀντιταχθέντες, ἐμπειρίαις ἅμα καὶ εὐτολμίαις χρώμενοι, καθάπερ
αὐτός τις ἕκαστος ὅμιλος ὤν, καταφρονητικῶς πυκναῖς ἐπιτρέχοντες ταῖς
φάλαγξι καὶ τοὺς ἐν ποσὶν ἀναιροῦντες ἠρήμουν τὰ βύζην συνεστηκότα
στίφη καὶ ὅσα ἐφήδρευε πρὸς ἀναπλήρωσιν τῶν κενουμένων τάξεων, 
ὡς αὐτοβοεὶ πολλὰς μυριάδας καταστορέσαι καὶ μηδένα τῆς ἀντιταχθείσης
νεότητος ἀπολιπέσθαι·</s><s id="section44sent2">κτείνουσι δὲ καὶ γυναῖκας τὰς συνεπιγραψαμένας
ἀνδρῶν γνώμαις ἀνοσίοις, ζωγρήσαντες παρθένους, ἄκακον ἡλικίαν οἰκτισάμενοι.</s></p></div>
<div n="44" subtype="section" type="textpart">
<p id="Section45"><s id="section45sent1">καὶ τοσοῦτον πόλεμον κατορθώσαντες οὐδένα τῶν ἰδίων ἀπέβαλον,
ἀλλ’ ὁπόσοι</s><s id="section45sent2">καὶ ὁποῖοι προῆλθον εἰς τὴν μάχην ἐπανῄεσαν ἄτρωτοι καὶ 
ὁλόκληροι, μᾶλλον δέ, εἰ χρὴ τἀληθὲς εἰπεῖν, μετὰ διπλασίονος ῥώμης·</s><s id="section45sent3">ἡ γὰρ ἐκ τοῦ νικῆσαι χαρὰ τῆς προτέρας οὐκ ἐλάττονα τὴν ἰσχὺν
 ἀπειργάσατο.</s></p></div>
<div n="45" subtype="section" type="textpart">
<p id="Section46"><s id="section46sent1">αἴτιον δὲ οὐδὲν ἦν τούτων ἕτερον ἢ   τὸ σπουδάσαι φιλοκινδύνως
τὸν ὑπὲρ εὐσεβείας ἀγῶνα ἄρασθαι, ἐν ᾧ καὶ προαγωνίζεται
θεός, ἀήττητος ἐπικουρία, βουλὰς μὲν ἀγαθὰς ταῖς διανοίαις ὑφηγούμενος, 
 ἀλκὴν δὲ τοῖς σώμασι κραταιοτάτην ἐντιθείς.</s></p></div>
<div n="46" subtype="section" type="textpart">
<p id="Section47"><s id="section47sent1">πίστις δὲ τῆς ἐκ θεοῦ
συμμαχίας τό τε ὑπ’ ὀλίγων πολλὰς μυριάδας ἁλῶναι καὶ τὸ μηδένα
μὲν τῶν ἐχθρῶν διαφυγεῖν, μηδένα δὲ τῶν φίλων ἀναιρεθῆναι μήτε</s><s id="section47sent2">ἀριθμὸν μήτε σώματος δύναμιν ἐλαττωθέντων.</s></p></div>
<div n="47" subtype="section" type="textpart">
<p id="Section48"><s id="section48sent1">ὅθεν ἐν τοῖς προτρεπτικοῖς φησιν· ἐὰν δικαιοσύνην καὶ ὁσιότητα καὶ τὰς ἄλλας ἀρετὰς ἐπιτηδεύῃς, βίον ἀπόλεμον βιώσῃ καὶ εἰς ἅπαν εἰρηνικόν, ἢ ἐνστάντος πολέμου ῥᾳδίως τῶν ἐχθρῶν περικρατήσεις, θεοῦ στραταρχοῦντος ἀοράτως,
 ᾧ δι’ ἐπιμελείας ἐστὶ τοὺς ἀγαθοὺς σῴζειν ἀνὰ κράτος.</s></p></div>
<div n="48" subtype="section" type="textpart">
<p id="Section49"><s id="section49sent1">μήτ’ οὖν ἐὰν πολλαῖς μυριάσιν ἐπιτρέχωσιν ὁ πεζὸς ὁμοῦ καὶ ἱππότης στρατὸς εὐοπλοῦντες
μήτε ἐὰν ἐρυμνὰ καὶ ἐπίμαχα προκαταλαβόμενοι χωρία τοποκρατῶσι</s><s id="section49sent2">μήτε ἐὰν ἀφθόνοις παρασκευαῖς χορηγῶνται, καταπλαγεὶς δείσῃς,
κἂν ἁπάντων ἀπορῇς ὧν ἄγουσι περιουσίαν ἐκεῖνοι, συμμάχων, ὅπλων,
 τόπων εὐκαιρίας, παρασκευῶν</s><s id="section49sent3">·</s></p></div>
<div n="49" subtype="section" type="textpart">
<p id="Section50"><s id="section50sent1">ἐκεῖνα γὰρ ὥσπερ ὁλκάδα πεπληρωμένην παντοίων ἀγαθῶν πολλάκις ἐπιπεσὼν ἄνεμος ἐξαίφνης ἀνέτρεψε καὶ κατέλυσε,</s><s id="section50sent2">τοῖς δ’ εὐτελέσι καὶ λυπροῖς ὥσπερ ἀστάχυσιν ἤδη μεμυκόσιν ἐξ
αὐχμοῦ καὶ ἀνομβρίας ἐπιψεκάζων</s><s id="section50sent3">καὶ ἐπινίφων ὁ θεὸς τὰς σωτηρίους
δυνάμεις ἐμπαρέσχεν ἀνεγερθῆναί τε καὶ τελειογονῆσαι.</s></p></div>
<div n="50" subtype="section" type="textpart">
<p id="Section51"><s id="section51sent1">ἐξ οὗ δῆλον,  ὅτι δεῖ τοῦ δικαίου καὶ ὁσίου περιέχεσθαι·</s><s id="section51sent2">οἷς μὲν γὰρ τὸ θεῖον ἔνσπονδον,
ἄκρως εὐδαίμονες,</s><s id="section51sent3">οἷς δὲ ἐχθρόν, ἐσχάτως κακοδαίμονες. τοσαῦτα καὶ
περὶ ἀνδρείας εἰς τὸ παρὸν ἀποχρώντως λελέχθω.</s></p>
</div>
<div n="51" subtype="section" type="textpart">
Περὶ φιλανθρωπίας.
<p id="Section52"><s id="section52sent1">Τὴν δ’ εὐσεβείας συγγενεστάτην καὶ ἀδελφὴν καὶ δίδυμον  ὄντως ἑξῆς ἐπισκεπτέον φιλανθρωπίαν, ἧς ἐρασθεὶς ὡς οὐκ οἶδ’ εἴ τις</s><s id="section52sent2">ἕτερος ὁ προφήτης τῶν νόμων</s><s id="section52sent3">— ὁδὸν γὰρ οἷα λεωφόρον ἄγουσαν ἐφ’
ὁσιότητα</s><s id="section52sent4">ταύτην ἠπίστατο — τοὺς ὑπ’ αὐτὸν ἅπαντας ἤλειφε καὶ
συνεκρότει πρὸς κοινωνίαν, παράδειγμα καλὸν ὥσπερ γραφὴν ἀρχέτυπον
 στηλιτεύσας τὸν ἴδιον βίον.</s></p></div>
<div n="52" subtype="section" type="textpart">
<p id="Section53"><s id="section53sent1">τὰ μὲν οὖν ἐκ πρώτης ἡλικίας ἄχρι γήρως
εἰς ἐπιμέλειαν καὶ κηδεμονίαν ἑνὸς ἑκάστου καὶ πάντων ἀνθρώπων 
πεπραγμένα αὐτῷ δεδήλωται πρότερον ἐν δυσὶ   συντάξεσιν, ἃς ἀνέγραψα
περὶ τοῦ βίου Μωυσέως.</s><s id="section53sent2">ἑνὸς δὲ ἢ δυοῖν ὧν ἐπὶ τελευτῇ κατώρθωσεν
ἄξιόν ἐστιν ἐπιμνησθῆναι·</s><s id="section53sent3">δείγματα γάρ ἐστι τῆς συνεχοῦς καὶ ἀδιαστάτου
καλοκἀγαθίας, ἣν ἀσύγχυτον ἐνεσφραγίσατο τῇ ψυχῇ χαρακτῆρι θείῳ
 τυπωθείσῃ.</s></p></div>
<div n="53" subtype="section" type="textpart">
<p id="Section54"><s id="section54sent1">ἐπειδὴ γὰρ ἡ προθεσμία τῆς θνητῆς ζωῆς ἔμελλεν αὐτῷ 
περατοῦσθαι καὶ λογίοις ἀριδήλοις ἔγνω τὴν ἐνθένδε μετανάστασιν, οὐδένα
τῶν ἄλλων ἢ βασιλέων ἢ ἰδιωτῶν ἐμιμήσατο, οἷς μία σπουδή τε καὶ
εὐχὴ κληρονόμους παῖδας καταλιπεῖν,</s><s id="section54sent2">ἀλλὰ καίτοι πατὴρ γεγονὼς δυοῖν
υἱοῖν οὐδετέρῳ τὴν ἀρχὴν ἀπέλιπεν ἡττηθεὶς εὐνοίας συγγενικῆς καὶ
πάθους φιλοικείου· καίτοι, εἰ καὶ τὰ τῶν τέκνων δι’ ὑποψιῶν ἦν, ἀλλ’ 
ἀδελφιδῶν γοῦν οὐκ ἠπόρει καλῶν κἀγαθῶν, οἳ γέρας ἀρετῆς ἔσχον
 τὴν ἀνωτάτω ἱερωσύνην.</s></p></div>
<div n="54" subtype="section" type="textpart">
<p id="Section55"><s id="section55sent1">ἀλλ’ ἴσως ἢ μεθέλκειν αὐτοὺς ἀπὸ τῆς θείας
λειτουργίας οὐκ ἐδοκίμασεν ἢ καὶ ὅπερ εἰκὸς ἐνενόησεν, ὅτι ἀμήχανον
τοὺς αὐτοὺς δύνασθαι καλῶς ἀμφοῖν ἐπιτροπεύειν, ἱερωσύνης τε καὶ
βασιλείας, ὧν ἡ μὲν ἐπαγγέλλεται θεοῦ θεραπείαν,</s><s id="section55sent2">ἡ δ’ ἀνθρώπων ἐπιμέλειαν.</s><s id="section55sent3">ἴσως δὲ καὶ κριτὴν αὑτὸν οὐκ ἠξίωσε γενέσθαι πράγματος</s><s id="section55sent4">μεγάλου·</s><s id="section55sent5">μέγιστον δ’ ἐστὶ τὸν εὖ πεφυκότα πρὸς ἀρχὴν δοκιμάσαι καὶ
σχεδὸν θείας δυνάμεως, ᾗ μόνῃ καθορᾶν ἦθος ἀνθρώπου ῥᾴδιον.</s></p></div>
<div n="55" subtype="section" type="textpart">
<p id="Section56"><s id="section56sent1">πίστις δὲ σαφεστάτη τοῦ δηλουμένου γένοιτ’ ἂν ἥδε. φίλος ἦν αὐτῷ καὶ γνώριμος σχεδὸν ἐκ πρώτης ἡλικίας γενόμενος, Ἰησοῦς ὄνομα,
 οὗ τὴν φιλίαν προὐξένησεν οὐδὲν τῶν παρὰ τοῖς ἄλλοις εἰωθότων,</s><s id="section56sent2">ἀλλ’
ἔρως ὁ οὐράνιος καὶ ἀκήρατος καὶ θεῖος ὄντως, ἐξ οὗ πᾶσαν ἀρετὴν
φύεσθαι συμβέβηκεν· οὗτος ὁμωρόφιος καὶ ὁμοδίαιτος ἦν αὐτῷ,</s><s id="section56sent3">πλὴν
ὁπότε ἐπιθειάσαντι καὶ χρησμῳδουμένῳ προσταχθείη μόνωσις·</s><s id="section56sent4">ὑπηρέτει
μέντοι καὶ τὰς ἄλλας ὑπηρεσίας ἀεὶ διαφερόντως τῷ πλήθει, μόνον οὐχ</s></p></div>
<div n="56" subtype="section" type="textpart">
<p id="Section57"><s id="section57sent1">ὕπαρχος ὢν καὶ τὰ τῆς ἡγεμονίας συνδιοικῶν.</s><s id="section57sent2">ἀλλὰ καίτοι βάσανον ἀκριβῆ λαβὼν ἐκ μακρῶν χρόνων τῆς ἔν τε λόγοις καὶ ἔργοις καλοκἀγαθίας αὐτοῦ καὶ — τὸ ἀναγκαιότατον. — εὐνοίας τῆς πρὸς τὸ ἔθνος, οὐδὲ
τοῦτον ᾠήθη χρῆναι καταλιπεῖν διάδοχον, δεδιὼς μή ποτε ψευδοδοξῇ
νομίζων ἀγαθὸν τὸν οὐκ ὄντα πρὸς ἀλήθειαν, ἐπειδὴ τὰ κριτήρια τῆς
 ἀνθρωπίνης γνώμης ἀμυδρὰ καὶ ἀβέβαιά πως εἶναι πέφυκεν.</s></p></div>
<div n="57" subtype="section" type="textpart">
<p id="Section58"><s id="section58sent1">ὅθεν οὐ προπιστεύων ἑαυτῷ ποτνιᾶται</s><s id="section58sent2">καὶ καθικετεύει τὸν ἀοράτου ψυχῆς ἔφορον
 θεόν, ᾧ μόνῳ διάνοιαν ἔξεστιν ἀκριβῶς θεωρεῖν,   ἀριστίνδην ἑλέσθαι τὸν
ἐπιτηδειότατον εἰς ἡγεμονίαν, ὃς οἷα πατὴρ ἐπιμελήσεται τῶν ὑπηκόων·
καὶ τὰς καθαρὰς καὶ ὡς ἂν εἴποι τις τροπικώτερον παρθένους χεῖρας
 ἀνατείνας εἰς οὐρανόν φησιν</s><s id="section58sent3">·</s></p></div>
<div n="58" subtype="section" type="textpart">
<p id="Section59"><s id="section59sent1">„ἐπισκεψάσθω κύριος ὁ θεὸς τῶν πνευμάτων</s><s id="section59sent2">καὶ πάσης σαρκὸς ἄνθρωπον ἐπὶ τῆς πληθύος, εἰς ἐπιμέλειαν καὶ προστασίαν
ποιμένα ὃς ἀνυπαιτίως ἀφηγήσεται, ἵνα μὴ γένηται σαθρὸν τὸ
 ἔθνος οἷα ποίμνη σπορὰς ἀγελάρχην οὐκ ἔχουσα.“</s></p></div>
<div n="59" subtype="section" type="textpart">
<p id="Section60"><s id="section60sent1">καίτοι τίς οὐκ ἂν
κατεπλάγη τῶν τότε τῆς εὐχῆς ἀκούσας,</s><s id="section60sent2">„τί φῄς“ εἰπών</s><s id="section60sent3">„ὦ δέσποτα;
οὐκ εἰσὶ μέν σοι γνήσιοι παῖδες,</s><s id="section60sent4">οὐκ εἰσὶ δ’ ἀδελφιδοῖ; μάλιστα μὲν 
τοῖς υἱοῖς</s><s id="section60sent5">— κληρονόμοι γὰρ οὗτοι φύσει πρῶτοι — κατάλιπε τὴν
 ἀρχήν,</s><s id="section60sent6">εἰ δ’ ἀποδοκιμάζεις, τοῖς γοῦν ἀδελφιδοῖς.</s></p></div>
<div n="60" subtype="section" type="textpart">
<p id="Section61"><s id="section61sent1">εἰ δὲ καὶ τούτους
ἀνεπιτηδείους ὑπείληφας τὸ ἔθνος προκρίνων τῶν συγγενεστάτων καὶ
οἰκειοτάτων,</s><s id="section61sent2">ἀλλ’ ἔστι γέ σοι φίλος ἄμεμπτος βάσανον ἀρετῆς τελείας
δεδωκώς σοι τῷ πανσόφῳ·</s><s id="section61sent3">τί δὴ τοῦτον, εἰ μὴ γένους ἀλλὰ καλοκἀγαθίας 
 ἡ αἵρεσίς ἐστιν, οὐκ ἀξιοῖς δοκιμάζειν</s><s id="section61sent4">;“</s></p></div>
<div n="61" subtype="section" type="textpart">
<p id="Section62"><s id="section62sent1">ἀλλ’ ἀποφανεῖται ὅτι „πάντων
μὲν κριτὴν ποιεῖσθαι θέμις θεόν, διαφερόντως δὲ τῶν μεγάλων, ἐν οἷς</s><s id="section62sent2">τὸ εὖ γε ἢ χεῖρον μυρίους ὅσους εἰς εὐδαιμονίαν ἤγαγεν ἢ τοὐναντίον
εἰς κακοδαιμονίαν.</s><s id="section62sent3">μεῖζον δ’ οὐδὲν ἀρχῆς, ᾗ τὰ πόλεων καὶ χωρῶν
ὅσα κατὰ πόλεμον ἢ κατ’ εἰρήνην ἐπιτέτραπται·</s><s id="section62sent4">ὡς γὰρ πρὸς εὔπλοιαν
ἀγαθοῦ καὶ τὴν γνώμην καὶ τὴν ἐπιστήμην δεῖ κυβερνήτου, τὸν αὐτὸν
 τρόπον καὶ πρὸς εὐνομίαν ὑπηκόων τῶν ἑκασταχοῦ χρεία πανσόφου τινὸς
ἡγεμόνος.</s></p></div>
<div n="62" subtype="section" type="textpart">
<p id="Section63"><s id="section63sent1">σοφίαν δὲ πρεσβυτέραν οὐ μόνον τῆς ἐμῆς γενέσεως ἀλλὰ καὶ τῆς τοῦ κόσμου παντὸς οὖσαν οὔτε θέμις οὔτε δυνατὸν ἄλλῳ τῳ
κρίνειν ἀλλ’ ἢ τῷ θεῷ καὶ τοῖς ἀδόλως καὶ καθαρῶς καὶ γνησίως αὐτῆς
ἐρῶσιν.</s></p></div>
<div n="63" subtype="section" type="textpart">
<p id="Section64"><s id="section64sent1">ἐδιδάχθην δ’ ἀπ’ ἐμαυτοῦ μηδ’ ἄλλον τινὰ τῶν ἐπιτηδείων εἶναι  δοκούντων εἰς ἀρχὴν δοκιμάσαι. τὴν γοῦν ἐπιμέλειαν καὶ προστασίαν
τῶν κοινῶν οὔτ’ αὐτὸς ἐθελοντὴς εἱλόμην οὔθ’ ὑπ’ ἄλλου τινὸς ἀνθρώπων
χειροτονηθεὶς ἔλαβον, ἀλλὰ καὶ τοῦ θεοῦ χρησμοῖς ἐναργέσι καὶ λογίοις
ἀριδήλοις ἐμφανῶς θεσπίζοντος καὶ προστάττοντος ἄρχειν ἀνεδυόμην
ἱκετεύων καὶ ποτνιώμενος, εἰς τὸ μέγεθος ἀφορῶν τοῦ πράγματος, ἕως,
 ἐπειδὴ πολλάκις ἐκέλευε, δείσας ἐπειθάρχησα.</s></p></div>
<div n="64" subtype="section" type="textpart">
<p id="Section65"><s id="section65sent1">πῶς οὖν οὐκ ἄτοπόν ἐστι μὴ τοῖς αὐτοῖς ἴχνεσιν ἐπακολουθῆσαι καὶ χρησάμενον ὅτ’ ἔμελλον
ἄρχειν δοκιμαστῇ θεῷ πάλιν ἐπ’ αὐτῷ μόνῳ θέσθαι τὴν χειροτονίαν
 τοῦ διαδόχου, μὴ   συνεφαψαμένης ἀνθρωπίνης γνώμης, ᾗ τὸ εἰκὸς
συγγενέστερόν ἐστι τοῦ ἀληθοῦς, ἄλλως τε καὶ τῆς προστασίας οὐκ ἐπὶ</s><s id="section65sent2">τῷ τυχόντι ἔθνει γενησομένης, ἀλλὰ πολυανθρωποτάτῳ μὲν τῶν ἁπανταχοῦ
πάντων, ἐπάγγελμα δὲ ἐπαγγελλομένῳ μέγιστον, ἱκεσίαν τοῦ ὄντως ὄντος,
 ὅς ἐστι ποιητὴς τῶν ὅλων καὶ πατήρ;</s></p></div>
<div n="65" subtype="section" type="textpart">
<p id="Section66"><s id="section66sent1">ὅπερ γὰρ ἐκ φιλοσοφίας τῆς δοκιμωτάτης
περιγίνεται τοῖς ὁμιληταῖς αὐτῆς, τοῦτο διὰ νόμων καὶ ἐθῶν
Ἰουδαίοις, ἐπιστήμη τοῦ ἀνωτάτω καὶ πρεσβυτάτου πάντων αἰτίου, τὸν 
ἐπὶ τοῖς γενητοῖς θεοῖς πλάνον ἀπωσαμένοις·</s><s id="section66sent2">γενητὸς γὰρ οὐδεὶς ἀληθείᾳ
θεός, ἀλλὰ δόξῃ μόνον, τὸ ἀναγκαιότατον ἀφῃρημένος, ἀιδιότητα.“</s></p></div>
<div n="66" subtype="section" type="textpart">
<p id="Section67"><s id="section67sent1">Τοῦτο μὲν δὴ πρῶτον ἐναργέστατον δεῖγμα τῆς πρὸς ἅπαν τὸ
ὁμόφυλον αὐτοῦ φιλανθρωπίας καὶ πίστεως·</s><s id="section67sent2">ἕτερον δὲ τοῦ λεχθέντος
οὐκ ἀποδέον.</s><s id="section67sent3">ἐπειδὴ γὰρ ἀριστίνδην ὁ φοιτητὴς αὐτοῦ καὶ μιμητὴς 
τῶν ἀξιεράστων ἠθῶν Ἰησοῦς ἄρχων ἐδοκιμάσθη κριτηρίοις θείοις, οὐχ
ὥσπερ ἂν ἕτερος ἐπὶ τῷ μὴ τοὺς υἱοὺς ἢ τοὺς ἀδελφιδοῦς αἱρεθῆναι
 κατήφησεν, ἀλλὰ ὑποπλησθεὶς ἀλέκτου χαρᾶς</s><s id="section67sent4">,</s></p></div>
<div n="67" subtype="section" type="textpart">
<p id="Section68"><s id="section68sent1">ὅτι μελλήσοι τὸ ἔθνος
ἐπιτρόπῳ χρῆσθαι τὰ πάντα ἀρίστῳ</s><s id="section68sent2">— καλὸν γὰρ κἀγαθὸν ἐξ ἀνάγκης
ᾔδει τὸν εὐάρεστον θεῷ —, λαβόμενος τῆς τούτου δεξιᾶς</s><s id="section68sent3">καὶ παραγαγὼν 
αὐτὸν εἰς ἠθροισμένον τὸ πλῆθος, μηδὲν περὶ τῆς αὑτοῦ τελευτῆς εὐλαβηθείς,
 ἀλλὰ ταῖς ἀρχαίαις εὐφροσύναις νέας ἑτέρας προσειληφὼς οὐ
μόνον διὰ μνήμην τῶν πρότερον εὐπαθειῶν, αἷς κατακόρως διὰ παντὸς
εἴδους ἀρετῆς ἐνετρύφησεν, ἀλλὰ καὶ διὰ τὴν ἐλπίδα τοῦ μέλλειν ἀθανατίζεσθαι
μεταβαλὼν ἐκ φθαρτοῦ βίου εἰς ἄφθαρτον, ἱλαραῖς ὄψεσιν ἐκ</s><s id="section68sent4">τῆς κατὰ ψυχὴν εὐθυμίας φαιδρὸς καὶ γεγηθώς φησιν·</s></p></div>
<div n="68" subtype="section" type="textpart">
<p id="Section69"><s id="section69sent1">„ἐμοὶ μὲν ἀπαλλάττεσθαι καιρὸς ἤδη τῆς ἐν σώματι ζωῆς·</s><s id="section69sent2">ὁ δὲ τῆς ὑμετέρας ἐπιτροπῆς
διάδοχος</s><s id="section69sent3">οὗτός ἐστιν αἱρεθεὶς ὑπὸ θεοῦ“· καὶ τὰ χρησθέντα
λόγια τῆς δοκιμασίας εὐθὺς ἐπεῖπεν, οἷς ἐπίστευσαν.</s></p></div>
<div n="69" subtype="section" type="textpart">
<p id="Section70"><s id="section70sent1">καὶ πρὸς τὸν  Ἰησοῦν ἀποβλέψας ἀνδραγαθίζεσθαι παραινεῖ καὶ σφόδρα ἰσχύειν ἐν ταῖς
εὐβουλίαις, ἀγαθὰς μὲν γνώμας εἰσηγούμενον,</s><s id="section70sent2">ἀνενδότοις δὲ καὶ ἐρρωμένοις
λογισμοῖς τὰ γνωσθέντα καλῶς τελειοῦντα.</s><s id="section70sent3">καὶ ταῦτ’ ἔλεγεν ἴσως
οὐ δεομένῳ παραινέσεως, ἀλλὰ τὸ φιλάλληλον</s><s id="section70sent4">καὶ φιλοεθνὲς πάθος οὐ
στέγων, ὑφ’ οὗ τρόπον τινὰ κεντριζόμενος ἃ συνοίσειν ἐνόμιζεν ἀπεγύμνου.</s></p></div>
<div n="70" subtype="section" type="textpart">
<p id="Section71"><s id="section71sent1">ἦν δὲ καὶ χρησμὸς αὐτῷ παρακαλέσαι τὸν διάδοχον καὶ εὐθαρσέστατον ἀπεργάσασθαι πρὸς τὴν τοῦ ἔθνους ἐπιμέλειαν, τὸ βάρος μὴ καταδείσαντα
 τῆς ἀρχῆς, ἵνα τοῖς ἔπειτα γένηται κανὼν καὶ νόμος   ἅπασιν ἡγεμόσι
πρὸς ἀρχέτυπον παράδειγμα Μωυσῆν ἀποβλέπουσι καὶ μηδεὶς φθονῇ
βουλευμάτων ἀγαθῶν τοῖς διαδόχοις, ἀλλ’ ὑποθήκαις καὶ παραινέσεσι
 τὰς ψυχὰς αὐτῶν ἀλείφωσι καὶ συγκροτῶσι.</s></p></div>
<div n="71" subtype="section" type="textpart">
<p id="Section72"><s id="section72sent1">δύναται γὰρ ἀνδρὸς ἀγαθοῦ παραίνεσις ἀναπεπτωκότας ταῖς γνώμαις ἐγεῖραι καὶ διάρασα εἰς ὕψος
ἐπάνω τῶν καιρῶν καὶ τῶν πραγμάτων ἱδρύσασθαι φρόνημα γενναῖον
καὶ ἀκατάπληκτον ἐνθεῖσα.</s></p></div>
<div n="72" subtype="section" type="textpart">
<p id="Section73"><s id="section73sent1">τὰ δὲ ἁρμόττοντα τοῖς τε ὑπηκόοις καὶ τῷ κληρονόμῳ τῆς ἡγεμονίας διαλεχθεὶς ἄρχεται τὸν θεὸν ὑμνεῖν μετ’ ᾠδῆς,
 τελευταίαν αὐτῷ βίου τοῦ μετὰ σώματος εὐχαριστίαν ἀποδιδούς, ἀνθ’
ὧν ἀπὸ γενέσεως ἄχρι γήρως καιναῖς καὶ οὐ ταῖς ἐν ἔθει χάρισιν
εὐηργετεῖτο·</s></p></div>
<div n="73" subtype="section" type="textpart">
<p id="Section74"><s id="section74sent1">καὶ συναγαγὼν ἄθροισμα θεῖον, τὰ στοιχεῖα τοῦ παντὸς</s><s id="section74sent2">καὶ τὰ συνεκτικώτατα μέρη τοῦ κόσμου, γῆν τε καὶ οὐρανόν, τὴν μὲν
θνητῶν ἑστίαν, τὸν δὲ ἀθανάτων οἶκον, ἐν μέσοις τὰς ὑμνῳδίας ἐποιεῖτο
 διὰ παντὸς ἁρμονίας καὶ συμφωνίας εἴδους</s><s id="section74sent3">,</s></p></div>
<div n="74" subtype="section" type="textpart">
<p id="Section75"><s id="section75sent1">ἵνα κατακούσωσιν ἄνθρωποί
τε καὶ ἄγγελοι λειτουργοί, οἱ μὲν ὡς γνώριμοι, πρὸς τὴν τῆς ὁμοίας
εὐχαρίστου διαθέσεως διδασκαλίαν,</s><s id="section75sent2">οἱ δ’ ὡς ἔφοροι θεασάμενοι κατὰ 
τὴν σφῶν ἐμπειρίαν, μή τι τῆς ᾠδῆς ἐκμελές, καὶ ἅμα διαπιστοῦντες,</s><s id="section75sent3">εἴ τις ἄνθρωπος ὢν ἐνδεδεμένος σώματι φθαρτῷ δύναται τὸν αὐτὸν
 τρόπον ἡλίῳ καὶ σελήνῃ καὶ τῷ τῶν ἄλλων ἀστέρων πανιέρῳ χορῷ
μεμουσῶσθαι τὴν ψυχὴν πρὸς τὸ θεῖον ὄργανον, τὸν οὐρανὸν καὶ τὸν
 σύμπαντα κόσμον, ἁρμοσάμενος.</s></p></div>
<div n="75" subtype="section" type="textpart">
<p id="Section76"><s id="section76sent1">ταχθεὶς δ’ ἐν τοῖς κατὰ τὸν αἰθέρα 
χορευταῖς ὁ ἱεροφάντης ἀνεκεράσατο ταῖς πρὸς θεὸν εὐχαρίστοις ὑμνῳδίαις
τὰ γνήσια πάθη τῆς πρὸς τὸ ἔθνος εὐνοίας, ἐν οἷς ἦσαν ἔλεγχοι παλαιῶν
ἁμαρτημάτων, αἱ πρὸς τὸν παρόντα καιρὸν νουθεσίαι καὶ σωφρονισμοί,
παραινέσεις αἱ πρὸς τὰ μέλλοντα διὰ χρηστῶν ἐλπίδων, αἷς ἐπακολουθεῖν
ἀναγκαῖον αἴσια τέλη.</s></p> 
</div>
<div n="76" subtype="section" type="textpart">
<p id="Section77"><s id="section77sent1">Ὡς δ’ ἐτέλεσε τὰς χορείας ὁσιότητι καὶ φιλανθρωπίᾳ τρόπον
τινὰ συνυφασμένας, ἤρξατο μεταβάλλειν ἐκ θνητῆς ζωῆς εἰς ἀθάνατον
βίον κἀκ τοῦ κατ’ ὀλίγον συνῃσθάνετο τῆς τῶν ἐξ ὧν συνεκέκρατο διαζεύξεως,
τοῦ μὲν σώματος ὀστρέου   δίκην &lt;περιπεφυκότος&gt; περιαιρουμένου,
τῆς δὲ ψυχῆς ἀπογυμνουμένης καὶ τὴν κατὰ φύσιν ἐνθένδε ποθούσης</s><s id="section77sent2">μετανάστασιν.</s></p></div>
<div n="77" subtype="section" type="textpart">
<p id="Section78"><s id="section78sent1">εἶθ’ ἑτοιμασάμενος τὰ πρὸς ἔξοδον οὐ πρότερον ἐστείλατο τὴν ἀποικίαν ἢ τὰς τοῦ ἔθνους φυλὰς ἁπάσας εὐχαῖς ἐναρμονίοις [ἀριθμῷ
δώδεκα] γερᾶραι διὰ τῆς τῶν φυλαρχῶν κατακλήσεως· ἃς ὅτι τελεσφορηθήσονται
 πιστευτέον·</s><s id="section78sent2">ὅ τε γὰρ εὐξάμενος θεοφιλὴς ὅ τε θεὸς
 φιλάνθρωπος ὑπὲρ ὧν τε αἱ αἰτήσεις εὐπατρίδαι καὶ εὐγενεῖς τὴν ἀνωτάτω
τεταγμένοι τάξιν, ὑπὸ στρατάρχῃ τῷ ποιητῇ πάντων καὶ πατρί.</s></p></div>
<div n="78" subtype="section" type="textpart">
<p id="Section79"><s id="section79sent1">[αἰτήσεις δ’ ἦσαν αἱ τῶν ἀληθινῶν ἀγαθῶν, οὐ μόνον ἐν τῷ θνητῷ ὅπως
ὑπάρχωσιν αὐτοῖς βίῳ, ἀλλὰ πολὺ μᾶλλον ἐπὰν ἄνετος τοῦ τῆς σαρκὸς
δεσμοῦ γένηται ἡ ψυχή.]</s><s id="section79sent2">μόνος γὰρ Μωυσῆς τὴν πρὸς τὰ θεῖα,</s></p></div>
<div n="79" subtype="section" type="textpart">
<p id="Section80"><s id="section80sent1">ὡς  ἔοικεν, ἐξ ἀρχῆς τὸ σύμπαν ἔθνος ὑπολαβὼν ἔχειν ἀναγκαιοτάτην
συγγένειαν, πολὺ γνησιωτέραν τῆς ἀφ’ αἵματος, πάντων ἀγαθῶν ὧν δὴ
ἀνθρωπίνη φύσις χωρεῖ κληρονόμον ἀπέφηνεν, ἃ μὲν αὐτὸς εἶχεν, ἐξ
ἑτοίμου διδούς,</s><s id="section80sent2">ἃ δὲ μὴ κέκτητο, τὸν θεὸν ἱκετεύων παρασχεῖν, εἰδὼς
τὰς τῶν χαρίτων αὐτοῦ</s><s id="section80sent3">πηγὰς ἀενάους μὲν οὔσας, οὐ πᾶσι δ’ ἀνειμένας,
 ἀλλὰ μόνοις ἱκέταις·</s><s id="section80sent4">ἱκέται δ’ εἰσὶν οἱ καλοκἀγαθίας ἐρῶντες, οἷς ἀρύτεσθαι
θέμις ἀπὸ τῶν ἱερωτάτων πηγῶν διψῶσι σοφίας.</s></p>
</div>
<div n="80" subtype="section" type="textpart">
<p id="Section81"><s id="section81sent1">Τὰ μὲν οὖν δείγματα τῆς τοῦ νομοθέτου φιλανθρωπίας καὶ κοινωνίας, ᾗ ἐχρήσατο καὶ δι’ εὐμοιρίαν φύσεως ἀγαθῆς κἀκ τῆς τῶν
ἱερῶν λογίων ὑφηγήσεως, μεμήνυται.</s><s id="section81sent2">λεκτέον δὲ ἃ καὶ τοῖς ἔπειτα
 διετάξατο,</s><s id="section81sent3">εἰ καὶ μὴ πάντα</s><s id="section81sent4">— οὐ γὰρ ῥᾴδιον  —, τὰ γοῦν ἀγχίσπορα
καὶ ἐγγυτάτω τῶν ἐκείνου βουλευμάτων.</s></p></div>
<div n="81" subtype="section" type="textpart">
<p id="Section82"><s id="section82sent1">τὸ γὰρ ἐπιεικὲς καὶ ἥμερον οὐκ ἐν ταῖς πρὸς ἀνθρώπους αὐτὸ μόνον ἱδρύεται κοινωνίαις, ἀλλ’</s><s id="section82sent2">ἐπιδαψιλευόμενος ἀναχεῖ πλουσίως αὐτὸ καὶ τείνει πρός τε τὰς τῶν ἀλόγων
ζῴων φύσεις καὶ πρὸς τὰς τῶν ἡμέρων δένδρων ἰδέας.</s><s id="section82sent3">ἃ δὲ περὶ
ἑκάστων ἐνομοθέτησε, λεκτέον ἐν μέρει τὴν ἀρχὴν ποιησάμενον ἀπ’
ἀνθρώπων.</s></p>
</div>
<div n="82" subtype="section" type="textpart">
<p id="Section83"><s id="section83sent1">Ἀπαγορεύει τοίνυν ἀδελφῷ δανείζειν, ἀδελφὸν ὀνομάζων οὐ 
μόνον τὸν ἐκ τῶν αὐτῶν φύντα γονέων, ἀλλὰ καὶ ὃς ἂν ἀστὸς καὶ
ὁμόφυλος ᾖ, τόκους ἐπὶ χρήμασιν οὐ δικαιῶν ἐκλέγειν ὡς ἀπὸ θρεμμάτων ἔγγονα.</s></p></div>
<div n="83" subtype="section" type="textpart">
<p id="Section84"><s id="section84sent1">καὶ προτρέπει μὴ διὰ τοῦτ’ ἀναδύεσθαι καὶ συμβάλλειν
ὀκνηρότερον,  ἀλλ’ ἀνειμέναις χερσὶ καὶ γνώμαις μάλιστα μὲν χαρίζεσθαι
τοῖς δεομένοις, λογιζομένους ὅτι καὶ ἡ χάρις τρόπον τινὰ δάνειόν ἐστιν, 
ἀποδοθησόμενον ἐν καιρῷ βελτίονι &lt;ἄνευ&gt; ἀνάγκης   ἑκουσίῳ διαθέσει
τοῦ λαβόντος,</s><s id="section84sent2">εἰ δὲ μὴ βούλοιντο δωρεῖσθαι, κιχράναι γοῦν ἑτοιμότατα
 καὶ προθυμότατα, μηδὲν ἔξω τῶν ἀρχαίων ἀποληψομένους.</s></p></div>
<div n="84" subtype="section" type="textpart">
<p id="Section85"><s id="section85sent1">οὕτως γὰρ
οὔθ’ οἱ πένητες ἔμελλον ἀπορώτεροι γίνεσθαι, πλείονα ὧν ἔλαβον εἰσφέρειν
ἀναγκαζόμενοι, οὔθ’ οἱ συμβάλλοντες ἀδικεῖσθαι, ἃ προήκαντο μόνα 
κομιζόμενοι·</s><s id="section85sent2">καίτοι γε οὐ μόνα· σὺν γὰρ τοῖς ἀρχαίοις ἀντὶ τόκων οὓς</s><s id="section85sent3">λαβεῖν οὐκ ἠξίωσαν ἐπεισφέρονται τὰ κάλλιστα καὶ τιμιώτατα τῶν ἐν
ἀνθρώποις, ἡμερότητα, κοινωνίαν, χρηστότητα, μεγαλόνοιαν, εὐφημίαν,
εὔκλειαν·</s><s id="section85sent4">οἷς τίς κτῆσις ἐφάμιλλος</s><s id="section85sent5">;</s></p></div>
<div n="85" subtype="section" type="textpart">
<p id="Section86"><s id="section86sent1">ἀπορώτατος μὲν οὖν καὶ ὁ μέγας βασιλεὺς ἀναφανεῖται κατὰ σύγκρισιν μιᾶς ἀρετῆς·</s><s id="section86sent2">τοῦ μὲν γὰρ ὁ πλοῦτος
 ἄψυχος ἐν ταμείοις καὶ μυχοῖς γῆς κατορωρυγμένος, ἀρετῆς δ’ ἐν ψυχῆς
τῷ ἡγεμονικῷ·</s><s id="section86sent3">μεταποιεῖται δὲ αὐτοῦ καὶ τὸ καθαρώτατον τῆς οὐσίας,
οὐρανός, καὶ ὁ γεννητὴς τῶν συμπάντων θεός. ἔτι τοίνυν τὴν ὀβολοστατῶν
 καὶ τοκογλύφων εὔπορον ἀπορίαν ἐν λόγῳ θετέον τῶν πολυχρύσων
δοκούντων εἶναι βασιλέων οὐδ’ ὄναρ ἑωρακότων τὸν βλέποντα πλοῦτον</s><s id="section86sent4">;</s></p></div>
<div n="86" subtype="section" type="textpart">
<p id="Section87"><s id="section87sent1">εἰσὶ δ’ οἳ τοσαύτῃ κέχρηνται μοχθηρίας ὑπερβολῇ,</s><s id="section87sent2">ὥστε οὐκ ἔχοντες ἀργύριον τροφὰς δανείζουσιν ὡς πλείους ὧν ἔδοσαν αὖθις κομιζόμενοι.</s><s id="section87sent3">ταχύ γ’ ἂν οὗτοι μεταιτοῦσιν ἔρανον παράσχοιεν λιμὸν ἐν εὐθηνίᾳ καὶ
εὐετηρίᾳ κατασκευάζοντες καὶ τὴν ἀθλίων ἀνθρώπων γαστρὸς ἔνδειαν
προσοδευόμενοι καὶ μόνον οὐκ ἐπὶ τρυτάνης ἱστάντες σιτία καὶ ποτά, μὴ
 καθέλκῃ ῥοπή.</s></p></div>
<div n="87" subtype="section" type="textpart">
<p id="Section88"><s id="section88sent1">τοῖς οὖν μεθέξουσι τῆς καθ’ αὑτὸν ἱερᾶς πολιτείας ἀναγκαίως παραγγέλλει τὰς ἰδέας τῶν τοιούτων πόρων ἐκτρέπεσθαι·</s><s id="section88sent2">δουλοπρεποῦς γὰρ καὶ σφόδρα ἀνελευθέρου ψυχῆς τὰ ἐπιτηδεύματα
μεταβεβληκυίας εἰς ἀγριότητα καὶ θηρίων φύσιν.</s></p>


</div>
<div n="88" subtype="section" type="textpart">
<p id="Section89"><s id="section89sent1">Ἕν τι τῶν εἰς φιλανθρωπίαν τεινόντων παράγγελμα κἀκεῖνο
διατάττεται, μισθὸν πένητος αὐθημερὸν ἀποδιδόναι, οὐ μόνον ὅτι τὴν
χρείαν ἐφ’ ἣν παρελήφθη παρασχόντα δίκαιον ἦν τὸν ἐπὶ τῇ ὑπηρεσίᾳ
μισθὸν ἀνυπερθέτως ἀπολαβεῖν,</s><s id="section89sent2">ἀλλ’ ὅτι καί, ὡς εἶπόν τινες, ἐφημερόβιος
ὢν ὁ χειροτέχνης ἢ ἀχθοφόρος, ὅλῳ τῷ σώματι κακοπαθῶν ὑποζυγίου 
τρόπον, ἐπὶ τῷ μισθῷ τέθειται τὴν ἐλπίδα· ὃν εἰ μὲν εὐθὺς κομίσαιτο,
γήθει καὶ ῥώννυται πρὸς τὴν ἐπιοῦσαν προθυμίᾳ διπλασίονι ἐργασόμενος,</s><s id="section89sent3">εἰ δὲ μὴ κομίσαιτο, πρὸς τῷ σφόδρα ἄχθεσθαι καὶ τοὺς τόνους ὑπὸ
λύπης ἐκλυθεὶς ἀναπέπτωκεν, ὡς ἀδυνατεῖν πρὸς τὰ ἐν ἔθει τῶν ἔργων
ἀπαντᾶν.</s></p> 
</div>
<div n="89" subtype="section" type="textpart">
<p id="Section90"><s id="section90sent1">Ἔτι φησί· δανειστὴς μὴ ἐπεισίτω χρεωστῶν οἰκίαις ἐνέχυρόν
τι καὶ ῥύσιον ἐπὶ τῷ δανείῳ μετὰ βίας ληψόμενος, ἀλλ’ ἐν προθύροις
ἔξω παρεστὼς ἀναμενέτω κελεύων ἡσυχῇ προφέρειν.</s><s id="section90sent2">οἱ δέ, ἂν ἔχωσι,
μὴ ἀναδυέσθωσαν, εἴ γε ἁρμόττει</s><s id="section90sent3">τὸν μὲν μὴ τῷ δύνασθαι καταχρῆσθαι
πρὸς τὸ αὐθαδέστερον ἐφ’ ὕβρει τῶν δανεισαμένων,</s><s id="section90sent4">τοὺς δὲ πρὸς ὑπόμνησιν 
τῆς τῶν ἀλλοτρίων ἀποδόσεως ἄξια παρέχειν ἐνέχυρα.</s></p>



</div>
<div n="90" subtype="section" type="textpart">
<p id="Section91"><s id="section91sent1">Τίς γε μὴν οὐκ ἂν ἀγάσαιτο τοῦ περὶ τοὺς θεριστὰς ἢ τρυγητὰς διατάγματος;</s><s id="section91sent2">κελεύει γὰρ ἐν μὲν τῷ ἀμήτῳ μήτε τὰ ἀποπίπτοντα τῶν
δραγμάτων ἀναιρεῖσθαι μήτε πάντα τὸν σπόρον κείρειν, ἀλλ’ ὑπολείπεσθαί
 τι τοῦ κλήρου μέρος ἄτμητον, ἅμα μὲν τοὺς εὐπόρους μεγαλόφρονας
 καὶ κοινωνικοὺς κατασκευάζων ἐκ τοῦ τι προϊέναι τῶν ἰδίων καὶ μὴ πᾶσι
προσκεχηνέναι καὶ πάντα συμφορεῖν καὶ συγκομίζειν οἴκαδε θησαυροφυλακήσοντας, ἅμα δὲ τοὺς πένητας εὐθυμοτέρους ἀπεργαζόμενος· ἐπειδὴ
γὰρ κτημάτων ἰδίων ἀποροῦσιν, ἐφίησιν αὐτοῖς εἰς τὰ τῶν ὁμοφύλων
εἰσιέναι κἀκ τῶν ὑπολειφθέντων ὡς οἰκείων ἀμᾶν.</s></p></div>
<div n="91" subtype="section" type="textpart">
<p id="Section92"><s id="section92sent1">ἐν δὲ καιρῷ τῆς  ὀπώρας πάλιν δρεπομένοις κληρούχοις προστάττει μήτε ῥῶγας ἀποπιπτούσας
συλλέγειν μήτε ἐπανατρυγᾶν ἀμπελῶνας.</s><s id="section92sent2">τὰ δ’ αὐτὰ καὶ τοῖς
ἐλαιαλογοῦσι διατάττεται, καθάπερ φιλοστοργότατος καὶ δικαιότατος πατὴρ
οὐχὶ ταῖς αὐταῖς εὐπραγίαις κεχρημένων παίδων,</s><s id="section92sent3">ἀλλὰ τῶν μὲν ἐν</s><s id="section92sent4">περιουσίᾳ ζώντων,</s><s id="section92sent5">τῶν δ’ εἰς ἀπορίαν ἐσχάτην περιηκόντων, οὓς ἐλεῶν καὶ
οἰκτείρων ἐπὶ τὰ κτήματα τῶν ἀδελφῶν καλεῖ μεθέξοντας ὡς ἰδίων τῶν
ἀλλοτρίων, οὐκ ἀναισχύντως ἀλλ’ εἰς ἐπανόρθωσιν ἐνδείας, καὶ οὐ μόνον
 καρποῦ μετουσίας ἀλλὰ καὶ κτημάτων ὅσα τῷ δοκεῖν.</s></p></div>
<div n="92" subtype="section" type="textpart">
<p id="Section93"><s id="section93sent1">εἰσὶ δ’ οἳ οὕτως
ῥυπῶσι τὰς διανοίας προστετηκότες ἀργυρισμῷ καὶ δυσθανατῶντες περὶ 
πᾶσαν ἰδέαν κέρδους, τὸ πόθεν ἂν γένοιτο μὴ σκεπτόμενοι, ὥστε ἐπανατρυγῶσι
μὲν τοὺς ἀμπελῶνας καὶ ἐλαιῶνας, τὴν δὲ κριθοφόρον καὶ σιτοφόρον
γῆν ἀναθερίζουσι, τὴν δουλοπρεπῆ καὶ ἀνελεύθερον μικροψυχίαν
 αὑτῶν ἐλέγχοντες καὶ ἅμα ἀσεβοῦντες.</s></p></div>
<div n="93" subtype="section" type="textpart">
<p id="Section94"><s id="section94sent1">ὀλίγα μὲν γὰρ αὐτοὶ τῶν εἰς
γεωργίαν παρέσχον, τὰ δὲ πλεῖστα καὶ ἀναγκαιότατα τῶν εἰς καρποφορίαν 
 καὶ εὐγονίαν ἡ φύσις, καιρίους ὑετούς, ἀέρος εὐκρασίας, τὰς τιθηνοὺς τῶν
φυομένων συνεχεῖς καὶ μαλακὰς δρόσους, ζωτικωτάτας αὔρας, ὡρῶν
τῶν ἐτησίων ἀζημίους γενέσεις, ὡς   μήτε θέρος περιφλέγοι μήτε κρυμὸς
περιψύχοι μήτ’ ἔαρος καὶ μετοπώρου τροπαὶ βλάπτοιεν τὰ γεννώμενα.</s></p></div>
<div n="94" subtype="section" type="textpart">
<p id="Section95"><s id="section95sent1">καὶ ταῦτ’ εἰδότες καὶ ὁρῶντες ἀεὶ τὴν φύσιν τελεσιουργοῦσαν καὶ 
πλουσίαις χάρισι δωρουμένην ὅμως τὰς ἐκείνης εὐεργεσίας σφετερίζεσθαι
τολμῶσι καὶ ὡς αὐτοὶ πάντων αἴτιοι μεταδιδόασιν οὐδενὸς
οὐδενί, μισανθρωπίαν ὁμοῦ καὶ ἀσέβειαν ἀσκοῦντες. οὕς, ἐπειδὴ
γνώμαις ἑκουσίοις ἀρετὴν οὐ διεπόνησαν, ἄκοντας νουθετεῖ καὶ</s><s id="section95sent2">σωφρονίζει νόμοις ἱεροῖς, οἷς ὁ μὲν σπουδαῖος ἐθελοντής, ὁ δὲ μοχθηρὸς ἄκων
πειθαρχεῖ.</s></p>
</div>
<div n="95" subtype="section" type="textpart">
<p id="Section96"><s id="section96sent1">Κελεύουσιν οἱ νόμοι δεκάτας μὲν ἀπό τε σίτου καὶ οἴνου καὶ ἐλαίου καὶ θρεμμάτων ἡμέρων καὶ ἐρίων ἀπάρχεσθαι τοῖς ἱερωμένοις,</s><s id="section96sent2">ἀπὸ δὲ τῆς κατ’ ἀγροὺς ὀπώρας καὶ τῶν ἄλλων ἀκροδρύων κατὰ τὸ
ἀνάλογον τῆς κτήσεως ἐν ταλάροις πλήρεσι κομίζειν σὺν ᾠδαῖς εἰς τὸν
θεὸν πεποιημέναις, ἃς ἀναγράπτους στηλιτεύουσιν αἱ ἱερώταται βίβλοι,
καὶ προσέτι βοῶν καὶ προβάτων καὶ αἰγῶν τὰ πρωτότοκα μὴ ὥσπερ
ἴδια κατατάττειν ἐν ταῖς ἀγέλαις, ἀλλὰ καὶ ταῦτα νομίζειν ἀπαρχάς, ὅπως
 ἐξεθιζόμενοι τῇ μὲν τιμᾶν τὸ θεῖον τῇ δὲ μὴ πάντα κερδαίνειν εὐσεβείᾳ
καὶ φιλανθρωπίᾳ ταῖς ἀρετῶν ἡγεμονίσιν ἐπικοσμῶνται.</s></p>
</div>
<div n="96" subtype="section" type="textpart">
<p id="Section97"><s id="section97sent1">Πάλιν ἐὰν ἴδῃς, φησί, τινὸς τῶν οἰκείων ἢ φίλων ἢ συνόλως ὧν οἶδας ἀνθρώπων ὑποζύγιον ἐν ἐρημίᾳ πλανώμενον, ἀπαγαγὼν ἀπόδος·
κἂν ἄρα τύχῃ</s><s id="section97sent2">μακρὰν ἀφεστὼς ὁ δεσπότης, μετὰ τῶν σαυτοῦ διαφύλαξον,
 ἄχρις ἂν ἐπανελθὼν κομίσηται παρακαταθήκην ἣν οὐκ ἔδωκεν,
ἀλλ’ ἣν αὐτὸς ἐξευρὼν ἕνεκα φυσικῆς κοινωνίας ἀποδίδως.</s></p></div>
<div n="97" subtype="section" type="textpart">
<p id="Section98"><s id="section98sent1">Τὰ δὲ περὶ τοῦ ἑβδόμου ἔτους νομοθετηθέντα, καθ’ ὃ δεῖ
τὴν μὲν χώραν ἀνίεσθαι πᾶσαν ἀργὴν ἀφιεμένην, τοὺς δὲ πένητας ἀδεῶς
τοῖς τῶν πλουσίων χωρίοις ἐπιβατεύειν δρεψομένους τὸν ἀπαυτοματισθέντα
 καρπόν, δώρημα φύσεως, ἆρ’ οὐ χρηστὰ καὶ φιλάνθρωπα;</s></p></div>
<div n="98" subtype="section" type="textpart">
<p id="Section99"><s id="section99sent1">ἑξαετίαν,
φησίν, ἀπολαυέτωσαν οἱ κτήτορες ἀνθ’ ὧν ἐκτήσαντο καὶ ἐγεωπόνησαν,</s><s id="section99sent2">ἕνα δὲ ἐνιαυτὸν ἕβδομον οἱ ἀκτήμονες καὶ ἀχρήματοι, μηδενὸς τῶν κατὰ
γεωργίαν ἐπιτελεσθέντος·</s><s id="section99sent3">ἄδικον γὰρ ἦν, ἑτέρους μὲν πονεῖν, ἑτέρους δὲ
καρποῦσθαι· ἀλλ’ ἵνα τρόπον τινὰ τῶν χωρίων ἀδεσπότων ἐαθέντων, μὴ
συνεφαψαμένης γεωργίας, ἄρτιαι καὶ πλήρεις αἱ χάριτες ἐκ θεοῦ μόνου
 γίνωνται προαπαντῶσαι τοῖς δεομένοις.</s></p></div>
<div n="99" subtype="section" type="textpart">
<p id="Section100"><s id="section100sent1">τί δ’ ὅσα   περὶ τοῦ πεντηκοστοῦ
ἐνιαυτοῦ διατέτακται, οὐχὶ πᾶσαν ὑπερβάλλει φιλανθρωπίαν;</s><s id="section100sent2">καὶ τίς οὐκ 
ἂν εἴποι τῶν μὴ χείλεσιν ἄκροις ἀπογευσαμένων τῆς νομοθεσίας, ἀλλ’
ἐπὶ πλέον ἑστιαθέντων καὶ ἐντρυφησάντων ἡδίστοις ἅμα καὶ καλλίστοις</s><s id="section100sent3">δόγμασιν;</s></p></div>
<div n="100" subtype="section" type="textpart">
<p id="Section101"><s id="section101sent1">ἐπιτελεῖται μὲν γὰρ ἃ καὶ τῷ ἑβδόμῳ,</s><s id="section101sent2">προσείληφε δὲ ἔτι μείζονα, ἀνάληψιν τῶν ἰδίων κτημάτων, ἃ διὰ καιροὺς ἀβουλήτους παρεχώρησαν
ἑτέροις·</s><s id="section101sent3">οὔτε γὰρ παγκτησίαν ἔχειν τῶν ἀλλοτρίων ἐφίησι, τὰς
εἰς πλεονεξίαν ἐπιφράττων ὁδοὺς ἕνεκα τοῦ στεῖλαι τὴν ἐπίβουλον καὶ
 πάντων κακῶν αἰτίαν ἐπιθυμίαν, οὔτε τοὺς κληρούχους εἰς ἅπαν ᾠήθη
χρῆναι τῶν οἰκείων ἀποστερεῖσθαι, πενίᾳ διδόντας δίκας, ἣν κολάζεσθαι
μὲν οὐ θέμις, ἐλεεῖσθαι δὲ ἀναγκαῖον.</s></p></div>
<div n="101" subtype="section" type="textpart">
<p id="Section102"><s id="section102sent1">ἔστι δὲ καὶ ἄλλα μυρία τῶν ἐν μέρει διατεταγμένων πρὸς τοὺς ὁμοεθνεῖς χρηστὰ καὶ φιλάνθρωπα, ὧν
ἀποχρώντως ἐν ταῖς προτέραις συντάξεσιν ἐπιμνησθεὶς ἀρκεσθήσομαι τοῖς
 ἀρτίως εἰρημένοις, ἃ δείγματος ἕνεκα καιρίως προσπαρέλαβον.</s></p>
</div>
<div n="102" subtype="section" type="textpart">
<p id="Section103"><s id="section103sent1">Νομοθετήσας δὲ περὶ τῶν ὁμοεθνῶν καὶ τοὺς ἐπηλύτας οἴεται δεῖν προνομίας τῆς πάσης ἀξιοῦσθαι, γενεὰν μὲν τὴν ἀφ’ αἵματος
καὶ πατρίδα καὶ ἔθη καὶ ἱερὰ καὶ ἀφιδρύματα θεῶν γέρα τε καὶ τιμὰς
ἀπολελοιπότας,</s><s id="section103sent2">καλὴν δ’ ἀποικίαν στειλαμένους τὴν ἀπὸ τῶν μυθικῶν
 πλασμάτων πρὸς τὴν ἀληθείας ἐνάργειαν καὶ τὸν σεβασμὸν τοῦ ἑνὸς καὶ
ὄντως ὄντος θεοῦ.</s></p></div>
<div n="103" subtype="section" type="textpart">
<p id="Section104"><s id="section104sent1">κελεύει δὴ τοῖς ἀπὸ τοῦ ἔθνους ἀγαπᾶν τοὺς ἐπηλύτας, μὴ μόνον ὡς φίλους καὶ συγγενεῖς ἀλλὰ καὶ ὡς ἑαυτούς</s><s id="section104sent2">,</s><s id="section104sent3">κατά τε σῶμα καὶ ψυχήν, &lt;κατὰ μὲν σῶμᾱγτ; ὡς οἷόν τε κοινοπραγοῦντας,
κατὰ δὲ τὴν διάνοιαν τὰ αὐτὰ λυπουμένους τε καὶ χαίροντας, ὡς ἐν διαιρετοῖς
μέρεσιν ἓν εἶναι ζῷον δοκεῖν, ἁρμοζομένης καὶ συμφυὲς ἀπεργαζομένης
 τῆς κατ’ αὐτὸ κοινωνίας.</s></p></div>
<div n="104" subtype="section" type="textpart">
<p id="Section105"><s id="section105sent1">οὐκέτ’ ἂν εἴποιμι περὶ σιτίων καὶ
ποτῶν καὶ ἐσθῆτος καὶ τῶν ἄλλων ὅσα περὶ δίαιταν καὶ τὰς ἀναγκαίας 
χρείας, ἃ τοῖς ἐπηλύτοις δίδωσιν ὁ νόμος παρὰ τῶν αὐτοχθόνων·</s><s id="section105sent2">ἕπεται γὰρ ταῦτα πάντα θεσμοῖς τοῖς τῆς εὐνοίας τοῦ στέργοντος
ὁμοίως [ἀγαπῶντος] τὸν ἐπήλυτον ὡς ἑαυτόν.</s></p>
</div>
<div n="105" subtype="section" type="textpart">
<p id="Section106"><s id="section106sent1">Ἔτι τοίνυν ἐπιτείνων καὶ ἐπελαύνων ὁλκὸν φύσει πρᾶγμα,
φιλανθρωπίαν, διατάττεται καὶ περὶ μετοίκων, ἀξιῶν τοὺς μετανάστας ἐν 
καιροῖς γενομένους ἀπονέμειν τινὰ τοῖς ὑποδεξαμένοις τιμήν, εὖ μὲν
πεποιηκόσι καὶ φιλοξένως προσενεχθεῖσι πᾶσαν,</s><s id="section106sent2">εἰ δὲ μηδὲν ἔξω τῆς
ὑποδοχῆς παράσχοιεν, μετριωτέραν·</s><s id="section106sent3">τὸ γὰρ ἐνορμίσασθαι πόλει μηδὲν
προσηκούσῃ,</s><s id="section106sent4">μᾶλλον δὲ καὶ τὸ ἐπιβῆναι ἐδάφους αὐτὸ μόνον ἀλλοτρίου
καθ’ αὑτὸ δωρεά</s><s id="section106sent5">τίς ἐστιν ἀποχρῶσα τοῖς μὴ δυναμένοις τὴν ἰδίαν 
 οἰκεῖν.</s></p></div>
<div n="106" subtype="section" type="textpart">
<p id="Section107"><s id="section107sent1">ὁ δέ γε προσυπερβάλλων τοὺς ἐπιεικείας ὅρους αὐτῆς οἴεται
δεῖν καὶ τοῖς κακῶς πεποιηκόσι τῶν ξενοδόχων</s><s id="section107sent2">μὴ μνησικακεῖν, εἰ καὶ</s><s id="section107sent3">μὴ τὰς πράξεις, ὄνομα γοῦν ἔχουσι φιλάνθρωπον. ἄντικρυς γοῦν φησιν·
„οὐ βδελύξῃ Αἰγύπτιον, ὅτι πάροικος ἐγένου κατ’ Αἴγυπτον„ (Deut. 23,7).</s></p></div>
<div n="107" subtype="section" type="textpart">
<p id="Section108"><s id="section108sent1">καίτοι τί κακὸν παρέλιπον οἱ Αἰγύπτιοι, ὃ μὴ τῷ ἔθνει προσετρίψαντο, νέα παλαιοῖς συνυφαίνοντες ἀεὶ κεκαινουργημέναις ἐπινοίαις εἰς
 ὠμότητα;</s><s id="section108sent2">ἀλλ’ ὅμως ἐπειδὴ τὴν ἀρχὴν ἐδέξαντο τὰς πόλεις οὐκ ἀποκλείσαντες
οὐδὲ τὴν χώραν ἄβατον τοῖς ἥκουσι παρασκευάσαντες, ἐχέτωσαν
 προνομίαν, φησί, τῆς ὑποδοχῆς τὸ ἔνσπονδον</s><s id="section108sent3">·</s></p></div>
<div n="108" subtype="section" type="textpart">
<p id="Section109"><s id="section109sent1">κἂν εἴ τινες ἐθελήσειαν αὐτῶν μεταλλάξασθαι πρὸς τὴν Ἰουδαίων πολιτείαν, οὐχ ὡς
ἐχθρῶν παῖδας ἀσυμβάτως σκορακιστέον, ἀλλ’ οὕτως προσεκτέον, ὡς
 τρίτην γενεὰν καλεῖν τε εἰς ἐκκλησίαν (ibid. v. 8) καὶ μεταδιδόναι λόγων
θείων, οἷς θέμις καὶ τοὺς αὐτόχθονας καὶ εὐπατρίδας ἱεροφαντεῖσθαι</s><s id="section109sent2">.</s></p>
</div>
<div n="109" subtype="section" type="textpart">
<p id="Section110"><s id="section110sent1">Ταῦτα μὲν ὑπὲρ τῶν ὑποδεξαμένων [πρὸς] τοὺς μετοίκους νομοθετεῖ· χρηστὰ δ’ ἕτερα καὶ μεστὰ ἡμερότητος ὑπὲρ πολεμίων.</s><s id="section110sent2">ἀξιοῖ γὰρ αὐτούς, κἂν ἐπὶ θύραις ὦσιν ἤδη τοῖς τείχεσιν ἐφεστῶτες ἐν
 ταῖς πανοπλίαις καὶ τὰς ἑλεπόλεις ἐφιστάντες, μήπω νομίζεσθαι πολεμίους,
ἄχρις ἂν αὐτοὺς ἐπικηρυκευσάμενοι προκαλέσωνται πρὸς εἰρήνην, ἵν’ εἰ
μὲν ἐνδοῖεν, τὸ μέγιστον ἀγαθὸν εὕροιεν, φιλίαν,</s><s id="section110sent3">εἰ δὲ ἀπειθέστερον</s><s id="section110sent4">ἐναντιοῖντο, συμμαχίαν τὴν τοῦ δικαίου προσειληφότες ἐλπίδι νίκης ἐπίωσι
 πρὸς ἄμυναν.</s></p></div>
<div n="110" subtype="section" type="textpart">
<p id="Section111"><s id="section111sent1">ἢν μέντοι καὶ ἐκ προνομῆς εὐμόρφου γυναικὸς εἰς ἐπιθυμίαν
ἔλθῃς, μὴ ὡς αἰχμαλώτῳ, φησίν, ἐναπερύγῃς τὸ πάθος, ἀλλ’
ἡμερώτερον οἰκτισάμενος τῆς μεταβολῆς ἐπικούφισον τὴν συμφοράν,
 μεθαρμοσάμενος πάντα πρὸς τὸ βέλτιον.</s></p></div>
<div n="111" subtype="section" type="textpart">
<p id="Section112"><s id="section112sent1">ἐπικουφιεῖς δὲ τὰς μὲν τῆς 
κεφαλῆς τρίχας ἀποκείρας, περιελὼν δὲ ὄνυχας, ἀπαμφιάσας δὲ τὴν
ἐσθῆτα ἣν ἔχουσα ἐζωγρήθη,</s><s id="section112sent2">τριάκοντα δὲ ἡμέρας ἀνεὶς καὶ ἐπιτρέψας
αὐτῇ πενθῆσαι καὶ ἀποδακρῦσαι μετὰ ἀδείας πατέρα καὶ μητέρα καὶ
τοὺς ἄλλους οἰκείους, ὧν ἀπεζεύχθη τεθνεώτων ἢ θανάτου χείρους
ὑπομενόντων τὰς ἐν δουλείᾳ συμφοράς·</s><s id="section112sent3">μετὰ δὲ ταῦτα ὡς γαμετῇ νόμῳ 
 συνέρχου.</s></p></div>
<div n="112" subtype="section" type="textpart">
<p id="Section113"><s id="section113sent1">τὴν γὰρ μέλλουσαν   εὐνῆς ἀνδρὸς ἐπιβήσεσθαι, μὴ κατὰ
μισθαρνίαν ὡς ἑταίραν τὸ τῆς ὥρας ἄνθος καπηλεύουσαν ἀλλ’ ἢ δι’
ἔρωτα τοῦ συνιόντος ἢ διὰ τέκνων γένεσιν, ὅσιον θεσμῶν τῶν ἐπὶ τελείοις
 γάμοις ἀξιοῦσθαι.</s></p></div>
<div n="113" subtype="section" type="textpart">
<p id="Section114"><s id="section114sent1">πάνυ καλῶς διαταξάμενος ἕκαστα·</s><s id="section114sent2">πρῶτον μὲν γὰρ
οὐκ εἴασεν ἀχάλινον φέρεσθαι τὴν ἐπιθυμίαν ἀπαυχενίζουσαν, ἀλλ’ 
ἐστείλατο τὸ σφοδρὸν αὐτῆς ἡμέρας τριάκοντα χαλάσας.</s><s id="section114sent3">δεύτερον δὲ</s><s id="section114sent4">τὸν ἔρωτα βασανίζει, πότερον ἐπιμανὴς καὶ ἁψίκορος καὶ ὅλος τοῦ πάθους
ἐστὶν ἢ μετέχει τῆς καθαρωτέρας ἰδέας, ἀνακεκραμένου λογισμοῦ·</s><s id="section114sent5">λογισμὸς
γὰρ πεδήσει τὴν ἐπιθυμίαν οὐδὲν ὑβριστικὸν ἐάσας αὐτὴν ἐξεργάσασθαι,
ἀλλὰ τὴν μηνιαίαν προθεσμίαν ἐπισχεῖν.</s></p></div>
<div n="114" subtype="section" type="textpart">
<p id="Section115"><s id="section115sent1">τρίτον δὲ ἐλεεῖ τὴν αἰχμάλωτον,</s><s id="section115sent2">εἰ μὲν παρθένος ἐστίν, ὅτι γονεῖς οὐκ ἐγγυῶσι τὴν εὐκταιοτάτην
ἁρμοζόμενοι σύνοδον,</s><s id="section115sent3">εἰ δὲ χήρα, διότι τοῦ κουριδίου στερομένη πεῖραν
ἑτέρου μελλήσει λαβεῖν, καὶ ταῦτ’ ἐπανατειναμένου τὸν δεσποτικὸν φόβον,
κἂν ἰσότητα ἐπιτηδεύῃ·</s><s id="section115sent4">τὸ γὰρ ὑπακοῦον ἀεὶ τὴν τοῦ κρατοῦντος, κἂν
ἡμερώτερον ᾖ, δέδιεν ἰσχύν.</s></p></div>
<div n="115" subtype="section" type="textpart">
<p id="Section116"><s id="section116sent1">ἐὰν δέ τις τῆς ἐπιθυμίας ἀποπληρωθεὶς  καὶ διακορὴς γενόμενος μηκέτι κοινωνεῖν ὁμιλίας ἀξιοῖ τῆς πρὸς τὴν
αἰχμάλωτον, οὐ ζημιοῖ μᾶλλον αὐτὸν ἢ νουθετεῖ καὶ σωφρονίζει πρὸς
βελτίωσιν ἠθῶν·</s><s id="section116sent2">κελεύει γὰρ μήτε πιπράσκειν μήτ’ ἔτι δούλην ἔχειν,
ἀλλὰ χαρίζεσθαι μὲν ἐλευθερίαν αὐτῇ,</s><s id="section116sent3">χαρίζεσθαι δὲ καὶ τὴν ἐκ τῆς
οἰκίας ἀπαλλαγὴν ἀδεᾶ, ὡς μὴ γυναικὸς ἑτέρας ἐπεισελθούσης ἐξ ἔριδος,
 οἷα φιλεῖ, κατὰ ζηλοτυπίαν πάθῃ τι τῶν ἀνηκέστων, ἅμα καὶ τοῦ
δεσπότου καινοτέροις φίλτροις ὑπηγμένου καὶ τῶν παλαιοτέρων ἀλογοῦντος.</s></p>



</div>
<div n="116" subtype="section" type="textpart">
<p id="Section117"><s id="section117sent1">Ἕτερα δ’ ἐφ’ ἑτέροις ἐπαντλῶν ὠσὶ φιληκόοις εἰς ἡμερότητα
προστάττει, κἂν ἐχθρῶν ὑποζύγια ἀχθοφοροῦντα τῷ βάρει πιεσθέντα
προπέσῃ, μὴ παρελθεῖν, ἀλλὰ συνεπικουφίσαι καὶ συνεγεῖραι, πόρρωθεν
ἀναδιδάσκων τὸ μὴ τοῖς ἀβουλήτοις τῶν ἐχθρανάντων ἐφήδεσθαι, βαρύμηνι
πάθος ἐπιχαιρεκακίαν εἰδώς, ἀδελφὸν ὁμοῦ καὶ ἀντίπαλον φθόνου,</s><s id="section117sent2">συγγενὲς μὲν ὅτι ἐκ πάθους ἑκάτερον καὶ γένοιτ’ ἂν ἄμφω περὶ τῶν
αὐτῶν προσερχόμενα καὶ μόνον οὐ κατακολουθοῦντα ἀλλήλοις,</s><s id="section117sent3">ἀντίπαλον
δὲ ὅτι ὁ μὲν ἐπὶ τοῖς τοῦ πέλας ἀγαθοῖς λύπην,</s><s id="section117sent4">ἡ δὲ ἐπὶ τοῖς τοῦ
 πλησίον κακοῖς ἡδονὴν ἀπεργάζεται.</s></p></div>
<div n="117" subtype="section" type="textpart">
<p id="Section118"><s id="section118sent1">κἂν πλανώμενον μέντοι, φησίν,
ἐχθροῦ τινος  ἴδῃς ὑποζύγιον, τὰ τῆς διαφορᾶς παραλιπὼν ὑπεκκαύματα
βαρυτέροις ἤθεσιν ἀπαγαγὼν ἀπόδος.</s><s id="section118sent2">οὐ γὰρ ἐκεῖνον μᾶλλον ὀνήσεις ἢ 
σεαυτόν, ἐπειδὴ τῷ μὲν ἄλογον ζῷον καὶ οὐδενὸς ἴσως ἄξιον περιγίνεται</s><s id="section118sent3">,</s><s id="section118sent4">σοὶ δὲ τὸ μέγιστον καὶ τιμιώτατον τῶν ἐν τῇ φύσει, καλοκἀγαθία.</s></p></div>
<div n="118" subtype="section" type="textpart">
<p id="Section119"><s id="section119sent1">ἕπεται δὲ κατὰ τὸ ἀναγκαῖον ὥσπερ σκιὰ σώματι καὶ &lt;ταύτῃ&gt; τῆς ἔχθρας διάλυσις·</s><s id="section119sent2">ὅ τε γὰρ εὖ πεπονθὼς ἄκων ἄγεται πρὸς τὸ ἔνσπονδον χάριτι
δουλωθείς, ὅ τε ὠφεληκὼς συμβούλῳ χρώμενος καλῇ πράξει σχεδὸν ἤδη
 πρὸς καταλλαγὰς τὴν διάνοιαν τέτραπται.</s></p></div>
<div n="119" subtype="section" type="textpart">
<p id="Section120"><s id="section120sent1">τοῦτο δὲ μάλιστα βούλεται διὰ πάσης τῆς νομοθεσίας ὁ ἱερώτατος προφήτης κατασκευάζειν, ὁμόνοιαν,
κοινωνίαν, ὁμοφροσύνην, κρᾶσιν ἠθῶν, ἐξ ὧν οἰκίαι καὶ πόλεις ἔθνη τε
καὶ χῶραι καὶ τὸ σύμπαν ἀνθρώπων γένος εἰς τὴν ἀνωτάτω προέλθοιεν
εὐδαιμονίαν.</s></p></div>
<div n="120" subtype="section" type="textpart">
<p id="Section121"><s id="section121sent1">ἀλλ’ ἄχρι μὲν τοῦ παρόντος ταῦτ’ εἰσὶν εὐχαί· γενήσεται  δέ, ὥς γε ἐμαυτὸν πείθω, καὶ ἔργα ἀψευδέστατα, τοῦ θεοῦ παρασχόντος
ὥσπερ ἐτησίους καρποὺς εὐφορίαν ἀρεταῖς, ὧν μὴ ἀμοιρήσαιμεν οἱ τὸν
πόθον αὐτῶν σχεδὸν ἀπὸ πρώτης ἡλικίας περιφέροντες.</s></p>
</div>
<div n="121" subtype="section" type="textpart">
<p id="Section122"><s id="section122sent1">Ἃ μὲν οὖν ἐπ’ ἐλευθέροις ἔγνω, ταῦτα καὶ τὰ τούτοις ἐστὶ παραπλήσια.</s><s id="section122sent2">συνῳδὰ δ’ ὡς ἔοικε καὶ περὶ δούλων νομοθετεῖ,
 πάλιν τῶν συντεινόντων εἰς ἡμερότητα καὶ φιλανθρωπίαν καὶ τούτοις
μεταδιδούς.</s></p></div>
<div n="122" subtype="section" type="textpart">
<p id="Section123"><s id="section123sent1">θῆτας μὲν οὖν ἕνεκα χρείας τῶν ἀναγκαίων ὑποβεβληκότας ἑαυτοὺς ἄλλων ὑπηρεσίαις οἴεται δεῖν ἀνάξιον μηδὲν ὑπομένειν τῆς</s><s id="section123sent2">ἐκ γένους ἐλευθερίας, παραινῶν τοῖς τυγχάνουσι τῆς διακονίας εἰς τὸ τῆς
τύχης ἀτέκμαρτον ἀφορᾶν καὶ λαμβάνειν αἰδῶ τῆς μεταβολῆς·</s><s id="section123sent3">τοὺς δ’
ἐξ ἐφημερινῶν δανείων χρεώστας τὸ τῆς προσβολῆς ὄνομα καὶ πάθος
ὑποδύντας ἢ καὶ τοὺς ἀνάγκῃ βιαστικωτέρᾳ γενομένους ἐξ ἐλευθέρων
δούλους οὐκ εἰς ἅπαν κακοπραγεῖν ἐᾷ διδοὺς ἐκεχειρίαν τούτοις τὴν 
 εἰς ἅπαν ἐνιαυτῷ ἑβδόμῳ.</s></p></div>
<div n="123" subtype="section" type="textpart">
<p id="Section124"><s id="section124sent1">τοῖς μὲν γὰρ δανεισταῖς οὐ κομισαμένοις
τὸ χρέος ἢ τρόπον ἕτερον κτησαμένοις τοὺς πρότερον ἐλευθέρους
ἐξαρκεῖ, φησί, χρόνος εἰς ὑπηρεσίαν ἑξαετία·</s><s id="section124sent2">οἱ δὲ μὴ γένει δοῦλοι
χρηστῆς ἐλπίδος μὴ εἰς ἅπαν ἀμοιρείτωσαν, ἀλλ’ ἴτωσαν ἐπὶ τὴν παλαιὰν
 ἄδειαν, ἧς διὰ καιροὺς ἀβουλήτους ἐστέρηντο.</s></p></div>
<div n="124" subtype="section" type="textpart">
<p id="Section125"><s id="section125sent1">κἂν ἐκ τριγονίας μέν, 
φησί, δοῦλος ἑτέρου φόβῳ δεσποτικῶν ἀπειλῶν ἢ συνειδήσει τινῶν
ἁμαρτημάτων ἢ μηδὲν ἠδικηκώς, ἀμειλίκτῳ καὶ ὠμοθύμῳ χρώμενος
ἄλλως δεσπότῃ, πρὸς &lt;σὲ&gt; καταφύγῃ τευξόμενος ἐπικουρίας, μὴ περιίδῃς·</s><s id="section125sent2">ἐκδιδόναι γὰρ ἱκέτας οὐχ ὅσιον,</s><s id="section125sent3">ἱκέτης δὲ καὶ ὁ δοῦλος ὥσπερ εἰς
ἱερὸν τὴν σὴν ἑστίαν καταπεφευγώς, ἐν ᾗ δίκαιόν ἐστιν ἀσυλίας τυγχάνειν,</s><s id="section125sent4">μάλιστα μὲν εἰς ἀδόλους ἐλθὼν καταλλαγὰς τὰς χωρὶς ἐνέδρας</s><s id="section125sent5">,</s><s id="section125sent6">εἰ δὲ μή, τὸ γοῦν πανύστατον πραθείς·</s><s id="section125sent7">ἀλλαγαὶ γὰρ αἱ τῶν δεσποτῶν
ἄδηλον ὅπου τὴν ῥοπὴν ἕξουσι, τοῦ δ’ ὁμολογουμένου κουφότερον τὸ
ἄδηλον κακόν.</s></p>
</div>
<div n="125" subtype="section" type="textpart">
<p id="Section126"><s id="section126sent1">Ταῦτα μὲν οὖν περὶ οἰκείων καὶ ἀλλοτρίων καὶ φίλων καὶ  ἐχθρῶν καὶ δούλων καὶ ἐλευθέρων καὶ συνόλως ἀνθρώπων νομοθετεῖ.</s><s id="section126sent2">τὸ δὲ ἐπιεικὲς καὶ ἥμερον καὶ ἐπὶ τὴν τῶν ἀλόγων ζῴων φύσιν ἄγει
μεταδιδοὺς καὶ τούτοις, ὥσπερ ἀπὸ πηγῆς εὐμενοῦς ἀρύσασθαί τινος
χρηστοῦ.</s></p></div>
<div n="126" subtype="section" type="textpart">
<p id="Section127"><s id="section127sent1">κελεύει γὰρ ἐν ταῖς ἡμέροις ἀγέλαις, κατά τε ποίμνας καὶ αἰπόλια καὶ βουκόλια, τῆς παραχρῆμα τῶν γεννωμένων ἀπολαύσεως
 ἀπέχεσθαι, μήτε πρὸς ἐδωδὴν μήτε ἐπὶ προφάσει θυσιῶν λαμβάνοντας.</s><s id="section127sent2">ὠμῆς γὰρ ὑπέλαβεν εἶναι ψυχῆς, ἐφεδρεύειν ἀποκυϊσκομένοις εἰς ἀνυπέρθετον
διάζευξιν ἐγγόνων τε αὖ καὶ μητέρων ἕνεκα γαστρὸς ἡδονῆς,</s><s id="section127sent3">μᾶλλον δὲ ἀηδίας ἐκτόπου τινὸς [ψυχῆς] καὶ παρηλλαγμένης.</s></p></div>
<div n="127" subtype="section" type="textpart">
<p id="Section128"><s id="section128sent1">φησὶν οὖν τῷ βιωσομένῳ κατὰ τὴν ἱερωτάτην αὐτοῦ πολιτείαν·</s><s id="section128sent2">„ὦ γενναῖε,
 πολλή τίς ἐστιν ἀφθονία σοι τῶν πρὸς ἀπόλαυσιν, οἷς μέμψις οὐ
παρέπεται·</s><s id="section128sent3">συγγνωστὸν γὰρ ἂν ἦν ἴσως, ἐπειδὴ πολλὰ τῶν ἀβουλήτων</s><s id="section128sent4">ἡ ἀπορία καὶ σπάνις δρᾶν ἀναγκάζει.</s><s id="section128sent5">σὺ δὲ καὶ διαφέρειν εἰς ἐγκράτειαν
καὶ τὰς ἄλλας ἀρετὰς ὀφείλεις τὴν καλλίστην τεταγμένος τάξιν,
ὑπὸ ταξιάρχῃ τῷ τῆς φύσεως ὀρθῷ λόγῳ, δι’ ὃν ἡμερῶσθαί σε δεῖ
 μηδὲν σκαιὸν τῇ διανοίᾳ παραδεχόμενον.</s></p></div>
<div n="128" subtype="section" type="textpart">
<p id="Section129"><s id="section129sent1">τί δ’ ἂν εἴη σκαιότερον ἢ ταῖς
περὶ τὴν ἀποκύησιν ὠδῖσιν ἐπιφέρειν ἔξωθεν ἑτέρας ἐκ τῆς παραχρῆμα 
τῶν γεννωμένων διαζεύξεως;</s><s id="section129sent2">ἀνάγκη γὰρ σφαδᾴζειν ἀποσπωμένων, διά
τινα φυσικὴν μητέρων πρὸς ἔγγονα φιλοστοργίαν, καὶ μάλιστα ὑπὸ τὸν
τῆς κυήσεως καιρόν, ἐπειδὴ πηγάζοντες οἱ μαστοὶ σπάνει τοῦ θηλάζοντος,
ἀνακοπὴν τῆς ἐπιρροίας λαμβανούσης, σκιρροῦνταί τε καὶ κατατεινόμενοι
 τῷ βάρει παγέντος εἴσω τοῦ γάλακτος ἀλγηδόσι πιέζονται.</s></p></div>
<div n="129" subtype="section" type="textpart">
<p id="Section130"><s id="section130sent1">χάρισαι 
δή, φησί, τῇ μητρὶ τὸ ἔγγονον,</s><s id="section130sent2">εἰ καὶ μὴ τὸν σύμπαντα χρόνον,   ἑπτὰ
γοῦν τὰς πρώτας ἡμέρας γαλακτοτροφῆσαι, καὶ μὴ ἀνωφελεῖς ἃς ἡ
φύσις ὤμβρησε πηγὰς ἐν μαστοῖς ἐργάσῃ, τὰς δευτέρας αὐτῆς χάριτας
ἀνελών, ἃς ἐκ πολλοῦ τοῦ προμηθοῦς ἡτοιμάσατο τἀκόλουθον μακρόθεν
 αἰωνίῳ καὶ τελείᾳ φρονήσει κατιδοῦσα —</s></p></div>
<div n="130" subtype="section" type="textpart">
<p id="Section131"><s id="section131sent1">προτέρα μὲν γὰρ δωρεὰ γένεσις</s><s id="section131sent2">,</s><s id="section131sent3">δι’ ἧς τὸ μὴ ὂν ἄγεται πρὸς τὸ εἶναι,</s><s id="section131sent4">δευτέρα δὲ γάλακτος ἐπίρροια,
τροφὴ καιρίως μαλακωτάτη,</s><s id="section131sent5">πᾶν ἁπαλόνυχον ἄρδουσα, ὃ ποτόν ἐστιν
ὁμοῦ καὶ σιτίον·</s><s id="section131sent6">ὅσον μὲν γὰρ ὑδατῶδες τοῦ γάλακτος, ποτόν,</s><s id="section131sent7">ὅσον
δ’ ὑποπαχύνεται, σιτίον — προνοίᾳ τοῦ μὴ κακοπαθεῖν τὸ ἀρτίγονον,
 ἐφεδρευούσης ἀεὶ χρόνοις διαφέρουσιν ἐνδείας, ἀλλ’ ὑπὸ μίαν καὶ τὴν
αὐτὴν προσφορὰν ἑκατέρας τροφῆς ἤδη τὰς πικρὰς δεσποίνας, δίψαν τε
καὶ πεῖναν, ἐκφεύγειν.“</s></p></div>
<div n="131" subtype="section" type="textpart">
<p id="Section132"><s id="section132sent1">τοῦτον ἀναγνόντες τὸν νόμον, οἱ χρηστοὶ καὶ περιμάχητοι γονεῖς, ἐγκαλύψασθε, οἱ ἐπὶ τοῖς βρέφεσιν</s><s id="section132sent2">ἀεὶ φονῶντες,
οἱ κακὴν ἐφεδρεύοντες ἐφεδρείαν τοῖς ἀποκυομένοις εἰς ἔκθεσιν, οἱ τοῦ
 σύμπαντος ἀνθρώπων γένους ἄσπονδοι πολέμιοι.</s></p></div>
<div n="132" subtype="section" type="textpart">
<p id="Section133"><s id="section133sent1">τίνι γὰρ δι’ εὐνοίας ἀφίξεσθε, γενόμενοι τῶν ἰδίων τέκνων αὐτόχειρες; οἱ τὰς πόλεις</s><s id="section133sent2">τό γ’ ἐφ’
ὑμῖν ἧκον μέρος ἐρημοῦντες, ἀπὸ τῶν ἐγγυτάτω γένους ἀρξάμενοι τῆς
ἀπωλείας, οἱ τοὺς τῆς φύσεως θεσμοὺς ἀνατρέποντες καὶ ὅσα ἂν</s><s id="section133sent3">οἰκοδομῇ καθαιροῦντες, δι’ ἀνημέρου καὶ ἀτιθάσου ψυχῆς ὠμότητα γενέσει
 φθορὰν καὶ ζωῇ θάνατον ἐπιτειχίζοντες.</s></p></div>
<div n="133" subtype="section" type="textpart">
<p id="Section134"><s id="section134sent1">ἢ οὐχ ὁρᾶτε, ὅτι τῷ πάντα
ἀρίστῳ νομοθέτῃ δι’ ἐπιμελείας ἐγένετο μηδὲ τῶν ἀλόγων τὰ ἔγγονα
διαζευχθῆναι τῆς τεκούσης, ἄχρις ἂν γαλακτοτροφηθῇ; τὸ πλέον,</s><s id="section134sent2">ὦ
γενναῖοι, δι’ ὑμᾶς, ἵν’, εἰ καὶ μὴ τῇ φύσει, μαθήσει γοῦν ἀναδιδάσκησθε 
τὸ φιλοίκειον, εἰς ἄρνας καὶ ἐρίφους ἀποβλέποντες, οἳ ἐν ἀφθόνοις
χορηγίαις τῶν ἀναγκαίων τρυφᾶν οὐ κεκώλυνται,</s><s id="section134sent3">τῆς φύσεως μὲν τοιαῦτα
παρασκευασαμένης ἐν ἐπιτηδειοτάτοις χωρίοις, ἐξ ὧν εὐμαρεῖς
τοῖς δεησομένοις αἱ ἀπολαύσεις γενήσονται,</s><s id="section134sent4">νομοθέτου δὲ μετὰ πολλῆς
προμηθείας ἐφορῶντος, ἵνα μηδεὶς ἐμποδίζῃ τὰς εὐεργέτιδας καὶ 
σωτηρίους τοῦ θεοῦ δωρεάς.</s></p>
</div>
<div n="134" subtype="section" type="textpart">
<p id="Section135"><s id="section135sent1">Βουλόμενος δὲ πολυτρόποις ἰδέαις τὰ ἡμερότητος καὶ ἐπιεικείας
σπέρματα ταῖς διανοίαις ἐγκατασπείρειν ἄλλο τίθησι διάταγμα
συγγενὲς τοῖς προτέροις, ἀπαγορεύων ἡμέρᾳ τῇ αὐτῇ  συγκαταθύειν
μητέρα καὶ ἔγγονον·</s><s id="section135sent2">καὶ γὰρ εἰ θυτέον, ἀλλ’ οὖν ἐν χρόνοις γε διαφέρουσιν·</s><s id="section135sent3">ὑπερβολὴ γὰρ ἀγριότητος τὴν αἰτίαν τῆς γενέσεως μετὰ</s><s id="section135sent4">τοῦ ζῳογονηθέντος ἡμέρᾳ μιᾷ κτείνειν. καὶ τοῦτο τοῦ χάριν;</s></p></div>
<div n="135" subtype="section" type="textpart">
<p id="Section136"><s id="section136sent1">ἢ γὰρ ἐπὶ προφάσει θυσιῶν ἢ διὰ γαστρὸς ἀπόλαυσιν·</s><s id="section136sent2">εἰ μὲν οὖν ἕνεκα
θυσιῶν, ἐπέψευσται καὶ τοὔνομα·</s><s id="section136sent3">τὰ γὰρ τοιαῦτα σφάγια, οὐ θυσία.</s><s id="section136sent4">τίς δὲ δὴ καὶ θεοῦ βωμὸς οὕτως ἀνίερα ἱερεῖα προσδέξεται;</s><s id="section136sent5">ποῖον δὲ
 πῦρ οὐκ ἂν δίχα τμηθὲν ἐξ ἑαυτοῦ διασταίη φεῦγον τὴν ἐξ ἀμίκτου
πράγματος ἕνωσιν; οἶμαι ἂν αὐτὸ μηδὲ πρὸς βραχύτατον ὑπομεῖναι χρόνον,
ἀλλ’ αὐτίκα σβεσθῆναι προνοίᾳ τινὶ τοῦ μὴ τὸν ἀέρα καὶ τὴν ἱερωτάτην
πνεύματος φύσιν ὑπὸ τῆς αἰρομένης φλογὸς μιαίνεσθαι</s><s id="section136sent6">.</s></p></div>
<div n="136" subtype="section" type="textpart">
<p id="Section137"><s id="section137sent1">εἰ δὲ μὴ θυσιῶν χάριν ἀλλὰ θοίνης, τίς οὐκ ἂν τῆς ὑπερφυοῦς γαστριμαργίας
 ὀρέξεις προβάλλοιτο καινὰς καὶ παρηλλαγμένας;</s><s id="section137sent2">ἐκτόπους μὲν γὰρ
ἡδονὰς οἱ τοιοῦτοι μεταδιώκουσι.</s><s id="section137sent3">τίς δὲ ἡδονὴ κρεωφαγοῦσι, γεύσασθαι
σαρκῶν ἐν ταὐτῷ μητέρων καὶ ἐγγόνων; ὧν εἰ τὰ μέλη
τις ἀναμῖξαι θελήσειεν ἀναπείρων ὀβελοῖς, ἵν’ ὀπτῶν ἐμφορήσαιτο,</s><s id="section137sent4">οὐκ
ἄν μοι δοκεῖ διατελεῖν ἥσυχα,</s><s id="section137sent5">ῥήξειν δὲ φωνὴν σχετλιάσαντα δι’
 ὑπερβολὴν τοῦ καινουργηθέντος πάθους καὶ μυρία λοιδορήσεσθαι τῆς
λαιμαργίας τοῖς εὐτρεπίζουσιν ἄσιτον εὐωχίαν.</s></p></div>
<div n="137" subtype="section" type="textpart">
<p id="Section138"><s id="section138sent1">ἀλλ’ ὅ γε νόμος ἔξω</s><s id="section138sent2">τῶν περιρραντηρίων ἐλαύνει καὶ ὅσα τῶν ζῴων κυοφορεῖ, μὴ ἐπιτρέπων
ἄχρις ἂν ἀποτέκῃ σφαγιάζεσθαι, τὰ κατὰ γαστρὸς ἐν ἴσῳ τοῖς ἀποκυηθεῖσιν
ἤδη λογισάμενος, οὐκ ἐπειδὴ τὴν ἴσην ἔλαχε τάξιν ἃ μηδ’ εἰς
φῶς πω προῆλθεν, ἀλλ’ ὑπὲρ τοῦ μακρόθεν ἐπισχεῖν τὴν εὐχέρειαν
 τῶν εἰωθότων πάντα φύρειν.</s></p></div>
<div n="138" subtype="section" type="textpart">
<p id="Section139"><s id="section139sent1">εἰ γὰρ τὰ φυτῶν τρόπον ἔτι παραυξανόμενα 
καὶ μέρη νομιζόμενα τῶν κυόντων, νυνὶ μὲν ἡνωμένα, μηνῶν δὲ
περιόδοις αὖθις ἀποσπασθησόμενα τῆς συμφυΐας, διὰ τὴν ἐλπίδα τοῦ
γενήσεσθαι ζῷα φυλάττεται τῷ περὶ τὰς μητέρας ἀνεπιβουλεύτῳ, χάριν
τοῦ μὴ τὸ λεχθὲν μίασμα συμβῆναι,</s><s id="section139sent2">πῶς οὐχὶ μᾶλλον τὰ ἀποτεχθέντα
καὶ καθ’ αὑτὰ ψυχῆς καὶ σώματος μεμοιραμένα;</s><s id="section139sent3">πάντων γὰρ  
ἀνοσιώτατον ἑνὶ καιρῷ καὶ ἡμέρᾳ μιᾷ ἔγγονον ὁμοῦ καὶ μητέρα κτείνειν.</s></p></div>
<div n="139" subtype="section" type="textpart">
<p id="Section140"><s id="section140sent1">ἐνθένδε μοι δοκοῦσιν ὁρμηθέντες ἔνιοι τῶν νομοθετῶν τὸν ἐπὶ ταῖς
κατακρίτοις γυναιξὶν εἰσηγήσασθαι νόμον, ὃς κελεύει τὰς ἐγκύους, ἐὰν
ἄξια θανάτου δράσωσιν, φυλάττεσθαι μέχρις ἂν ἀποτέκωσιν, ἵνα μὴ</s><s id="section140sent2">ἀναιρουμένων συναπόληται τὰ κατὰ γαστρός.</s></p></div>
<div n="140" subtype="section" type="textpart">
<p id="Section141"><s id="section141sent1">ἀλλ’ οὗτοι μὲν ἐπ’  ἀνθρώπων   ταῦτα ἔγνωσαν·</s><s id="section141sent2">ὁ δὲ καὶ προσυπερβάλλων ἔτι ἄχρι καὶ
τῶν ἀλόγων ζῴων τὸ ἐπιεικὲς ἀπέτεινεν, ἵν’ ἐν τοῖς ἀνομοιογενέσιν
ἀσκήσαντες πολλῇ τινι περιουσίᾳ χρώμεθα φιλανθρωπίας &lt;ἐν τοῖς ὁμογενέσῑγτ;,
τοῦ μὲν λυπεῖν καὶ ἀντιλυπεῖν ἀλλήλους ἀπεχόμενοι,</s><s id="section141sent3">τὰ δ’
οἰκεῖα ἀγαθὰ μὴ θησαυροφυλακοῦντες, ἀλλ’ εἰς μέσον προφέροντες
καθάπερ συγγενέσι καὶ ἐκ φύσεως ἀδελφοῖς τοῖς πανταχοῦ πᾶσιν.</s></p></div>
<div n="141" subtype="section" type="textpart">
<p id="Section142"><s id="section142sent1">ἔτι τοίνυν τὸ μὲν ἔθνος ἐπὶ μισανθρωπίᾳ διαβαλλέτωσαν,</s><s id="section142sent2">τοὺς δὲ νόμους
ὡς ἄμικτα καὶ ἀκοινώνητα παραγγέλλοντας αἰτιάσθωσαν οἱ δεινοὶ συκοφάνται,
 φανερῶς</s><s id="section142sent3">οὕτως τῶν μὲν νόμων ἐλέου μεταδιδόντων καὶ ταῖς
τῶν θρεμμάτων ἀγέλαις,</s><s id="section142sent4">τοῦ δὲ ἔθνους ταῖς ἐκ πρώτης ἡλικίας νομίμοις
ὑφηγήσεσιν ὅσον ἐν ταῖς ψυχαῖς ἀπειθὲς μεθαρμοζομένου πρὸς τὸ
τιθασόν.</s></p></div>
<div n="142" subtype="section" type="textpart">
<p id="Section143"><s id="section143sent1">ἐπαποδύεται δὲ αὐτὸς ἑαυτῷ καὶ ἐπαγωνίζεται πολύγονος ὢν ἀρετῆς καί τινι εὐτροπίᾳ χρώμενος πρὸς τὰς καλὰς ὑφηγήσεις· κελεύσας
 γάρ, πρὶν ἀπότιτθον γενέσθαι, μὴ ἀποσπᾶν τῆς τεκούσης μήτε ἄρνα
μήτε ἔριφον μήτε ἄλλο τι τῶν ἐν ταῖς ἀγέλαις, καὶ προσδιαταξάμενος
μηδὲ τῇ αὐτῇ ἡμέρᾳ κτείνειν μητέρα καὶ ἔγγονον, ἐπιδαψιλεύεται</s><s id="section143sent2">φάσκων· „οὐχ ἑψήσεις ἄρνα ἐν γάλακτι μητρός“ (Exod. 23,19. 34,26.
 δευτ. 14,20).</s></p></div>
<div n="143" subtype="section" type="textpart">
<p id="Section144"><s id="section144sent1">πάνυ γὰρ ἄτοπον ὑπέλαβεν εἶναι τὴν τροφὴν ζῶντος
ἥδυσμα γενέσθαι καὶ παράρτυσιν ἀναιρεθέντος</s><s id="section144sent2">καὶ τὴν μὲν φύσιν ἐπιμεληθεῖσαν
αὐτοῦ τῆς διαμονῆς ὀμβρῆσαι γάλα, ὃ διὰ μαστῶν τῆς
τεκούσης οἷα δεξαμενῶν φέρεσθαι διετάξατο,</s><s id="section144sent3">τὴν δὲ τῶν ἀνθρώπων 
ἀκρασίαν τοσοῦτον ἐπιβῆναι, ὡς τῷ τῆς ζωῆς αἰτίῳ καταχρήσασθαι
 καὶ πρὸς τὴν τοῦ ὑπολοίπου σώματος ἀνάλωσιν.</s></p></div>
<div n="144" subtype="section" type="textpart">
<p id="Section145"><s id="section145sent1">εἰ δή τις ἐν γάλακτι
κρέα συνέψειν ἀξιοῖ, μὴ σὺν ὠμότητι,</s><s id="section145sent2">χωρὶς δὲ ἀσεβείας ἑψέτω· μυρίαι
θρεμμάτων εἰσὶν ἀγέλαι πανταχοῦ καὶ καθ’ ἑκάστην ἡμέραν ἀμελγόμεναι
διὰ βουκόλων αἰπόλων ποιμένων, οἷς κτηνοτροφοῦσιν ἡ μεγίστη 
πρόσοδός ἐστι γάλα, τῇ μὲν κεχυμένον, τῇ δὲ συνεσταλμένον τε καὶ
πηγνύμενον εἰς τυρόν· ὥστε ἀφθονίας ὑπαρχούσης τὸν ἀρνῶν ἢ ἐρίφων
ἤ τινος ἑτέρου γάλακτι μητρῴῳ κρέα συνέψοντα χαλεπὴν ἐπιδείκνυσθαι
τρόπων σκαιότητα, τὸ ἀναγκαιότατον καὶ συγγενέστατον λογικῇ ψυχῇ
πάθος ἐκτετμημένον, τὸν ἔλεον.</s></p> 



</div>
<div n="145" subtype="section" type="textpart">
<p id="Section146"><s id="section146sent1">Ἄγαμαι δὲ κἀκεῖνον τὸν νόμον, ὃς καθάπερ ἐν χορῷ παναρμονίῳ συνᾴδων τοῖς προτέροις διαγορεύει, βοῦν ἀλοῶντα μὴ φιμοῦν.</s><s id="section146sent2">οὗτος γάρ   ἐστιν ὁ πρὸ μὲν τῆς σπορᾶς [οὔσης] τῆς βαθυγείου πεδιάδος
ἀνατέμνων τὰς αὔλακας καὶ προετοιμασάμενος οὐρανῷ καὶ γεωπόνῳ τὰς
 ἀρούρας, τῷ μὲν ἵνα καιρίως κατασπείρῃ,</s><s id="section146sent3">τῷ δ’ ἵνα κόλποι βαθεῖς
ὑποδεξάμενοι τὰς διὰ τῶν ὑετῶν χάριτας ταμιεύωσι καὶ χορηγῶσιν ἐκ
τοῦ κατ’ ὀλίγον τῷ σπόρῳ τροφὰς πίονας, ἄχρις ἂν σταχυηφορήσας
τελειογονήσῃ τὸν ἐτήσιον καρπόν·</s><s id="section146sent4">μετὰ δὲ τὴν τελείωσιν πάλιν βοῦς
ἐστι πρὸς ἑτέραν ὑπηρεσίαν ἀναγκαῖος, κάθαρσιν δραγμάτων καὶ διάκρισιν
 σκυβάλων ἀπὸ τοῦ γνησίου καὶ χρησίμου.</s></p></div>
<div n="146" subtype="section" type="textpart">
<p id="Section147"><s id="section147sent1">ἀλλ’ ἐπειδὴ τὴν &lt;ἐπὶ&gt; τοῖς [γῆν] ἀλοῶσι βουσὶν ἥμερον καὶ χρηστὴν πρόσταξιν εἶπον, καὶ
τὸν ἐπὶ τοῖς &lt;γῆν&gt; ἀροῦσι θρέμμασι τεθέντα νόμον ἑξῆς δίειμι τῆς
αὐτῆς ὄντα συγγενείας.</s><s id="section147sent2">ἀπαγορεύει γὰρ ἐν ταὐτῷ καταζευγνύναι πρὸς</s><s id="section147sent3">ἄροτον γῆς βοῦν καὶ ὄνον, οὐ μόνον τοῦ περὶ τὰ ζῷα ἀνοικείου στοχασάμενος,
διότι τὸ μέν ἐστι καθαρόν, ὄνος δὲ τῶν οὐ καθαρῶν,</s><s id="section147sent4">τὰ δὲ
οὕτως ἠλλοτριωμένα συνάγειν οὐ πρέπει, ἀλλ’ ἐπειδὴ καὶ τὴν ἰσχύν
ἐστιν ἄνισα,</s><s id="section147sent5">προμηθεῖται δὲ τῶν ἀσθενεστέρων, ὡς μὴ πρὸς δυνατωτέρας
βίας θλίβηται καὶ προσπιέζηται· καίτοι τὸ μὲν ἀσθενέστερον, 
ὄνος, ἔξω περιρραντηρίων ἐλαύνεται,</s><s id="section147sent6">τὸ δὲ ἐρρωμενέστερον, βοῦν, ἐν
 ταῖς τελειοτάταις θυσίαις νόμος ἱερουργεῖν.</s></p></div>
<div n="147" subtype="section" type="textpart">
<p id="Section148"><s id="section148sent1">ἀλλ’ ὅμως οὔτε τῆς τῶν
ἀκαθάρτων ἀσθενείας ὠλιγώρησεν οὔτε τοῖς καθαροῖς ἐφῆκεν ἰσχύϊ πρὸ
δίκης χρῆσθαι, μόνον οὐκ ἄντικρυς βοῶν</s><s id="section148sent2">καὶ κεκραγὼς τοῖς ὦτα
ἔχουσιν ἐν ψυχῇ, μηδένα τῶν ἑτεροεθνῶν ἀδικεῖν, οὐδὲν ἔχοντας 
αἰτιάσασθαι ὅτι μὴ τὸ ἀλλογενές, ὅπερ ἐστὶν ἀναίτιον·</s><s id="section148sent3">ὅσα γὰρ μήτε
κακία μήτε ἀπὸ κακιῶν ἔξω παντὸς ἐγκλήματος ἵσταται.</s></p>
</div>
<div n="148" subtype="section" type="textpart">
<p id="Section149"><s id="section149sent1">Ἐπιδαψιλευόμενος δὲ τὸ ἐπιεικὲς πάλιν πλουσίως αὐτῷ
καὶ κατακόρως χρῆται, μετιὼν ἀπὸ μὲν τῶν λογικῶν ἐπὶ τὰ ἄλογα,
ἀπὸ δὲ τῶν ἀλόγων ἐπὶ τὰ φυτά, περὶ ὧν αὐτίκα λεκτέον, ἐπειδὴ</s><s id="section149sent2">περὶ τῶν προτέρων, ἀνθρώπων τε καὶ τῶν ὅσα ψυχῆς μεμοίραται,</s></p></div>
<div n="149" subtype="section" type="textpart">
<p id="Section150"><s id="section150sent1">λέλεκται. διείρηκε τοίνυν ἄντικρυς μήτε δενδροτομεῖν ὅσα τῆς ἡμέρου ὕλης μήτε κείρειν ἐπὶ λύμῃ πρὸ καιροῦ σταχυηφοροῦσαν πεδιάδα μήτε συνόλως
καρπὸν διαφθείρειν, ἵνα περιουσίᾳ μὲν τροφῶν ἀφθόνων χορηγῆται τὸ
 ἀνθρώπων γένος, περιουσίᾳ</s><s id="section150sent2">ζῇ δὲ μὴ μόνον τῶν ἀναγκαίων ἀλλὰ καὶ
τῶν πρὸς τὸν ἁβροδίαιτον βίον.</s><s id="section150sent3">ἀναγκαῖον μὲν γὰρ ὁ τοῦ σίτου καρπὸς
εἰς τροφὴν ἀνθρώπων ἀποκριθείς,</s><s id="section150sent4">πρὸς δὲ τὸν ἁβροδίαιτον βίον αἱ τῶν
ἀκροδρύων ἀμύθητοι ποικιλίαι·</s><s id="section150sent5">γίνονται δὲ ἐν ἐνδείαις αὗται πολλάκις καὶ
 τροφαὶ δεύτεραι.</s></p></div>
<div n="150" subtype="section" type="textpart">
<p id="Section151"><s id="section151sent1">καὶ προσυπερβάλλων οὐδὲ τὴν τῶν πολεμίων  χώραν τέμνειν ἐᾷ,</s><s id="section151sent2">παραγγέλλει δ’ ἀνέχειν δενδροτομιῶν καὶ δῃώσεων,
ἄτοπον ὑπολαβὼν εἶναι τὴν πρὸς ἀνθρώπους ὀργὴν ἀποσκήπτειν εἰς τὰ
μηδενὸς αἴτια κακοῦ.</s></p></div>
<div n="151" subtype="section" type="textpart">
<p id="Section152"><s id="section152sent1">ἔπειτα δὲ ἀξιοῖ μὴ μόνον τὸ παρὸν βλέπειν, ἀλλὰ καὶ τὸ μέλλον ὥσπερ ἀπὸ σκοπῆς μακρόθεν ὀξυωπίᾳ λογισμοῦ
καθορᾶσθαι, μηδενὸς ἐν ὁμοίῳ μένοντος ἀλλὰ πάντων τροπαῖς καὶ
 μεταβολαῖς χρωμένων, ὡς εἰκὸς εἶναι τοὺς τέως δυσμενεῖς ἐπικηρυκευσαμένους
καὶ συμβατηρίων ἄρξαντας ἐνσπόνδους αὐτίκα γενέσθαι.</s></p></div>
<div n="152" subtype="section" type="textpart">
<p id="Section153"><s id="section153sent1">φίλους δὲ τροφῶν ἀναγκαίων ἀποστερεῖν χαλεπόν, μηδὲν ταμιευσαμένους</s><s id="section153sent2">τῶν ἐπ’ ὠφελείᾳ διὰ τὴν τοῦ μέλλοντος ἀδηλότητα.</s><s id="section153sent3">πάνυ γὰρ ἐκεῖνο
καλῶς εἴρηται τοῖς παλαιοῖς, ὅτι καὶ φιλίας κοινωνητέον μὴ ἀπογινώσκοντας
ἔχθραν καὶ προσκρουστέον ὡς φιλίας ἐσομένης, ἵνα ἕκαστος ἐν
τῇ ἑαυτοῦ φύσει ταμιεύηταί τι τῶν εἰς ἀσφάλειαν καὶ μὴ ἀπογυμνωθεὶς
ἐν ἔργοις καὶ λόγοις μετανοῇ, τῆς ἄγαν εὐχερείας, ὅτ’ οὐδὲν 
ὄφελος, αἰτιώμενος ἑαυτόν.</s></p></div>
<div n="153" subtype="section" type="textpart">
<p id="Section154"><s id="section154sent1">τὸ λόγιον τοῦτο χρὴ φυλάττειν καὶ τὰς
πόλεις, ἐν μὲν εἰρήνῃ προνοουμένας τῶν κατὰ πόλεμον, ἐν δὲ πολέμῳ
τῶν κατ’ εἰρήνην, καὶ μήτε τοῖς συμμάχοις ἀνέδην προπιστεύειν ὡς οὐ
χρησομένοις μεταβολῇ πρὸς τὸ ἀντίπαλον μήτε τοῖς πολεμίοις εἰς ἅπαν
ἀπιστεῖν ὡς οὐ δυνησομένοις ποτὲ μεθορμίσασθαι πρὸς τὸ ἔνσπονδον.</s></p></div>
<div n="154" subtype="section" type="textpart">
<p id="Section155"><s id="section155sent1">εἰ μέντοι καὶ μηδὲν ὑπὲρ ἐχθροῦ πρακτέον δι’ ἐλπίδα καταλλαγῶν,
οὐδὲν ἐχθρὸν φυτόν, ἀλλ’ ἔνσπονδα πάντα καὶ ὠφέλιμα,</s><s id="section155sent2">τὰ δ’ ἥμερα
καὶ διαφερόντως ἀναγκαῖα, ὧν ὁ καρπὸς ἢ τροφή ἐστιν ἢ ἰσότιμον
τροφῇ κτῆμα.</s><s id="section155sent3">τί δὴ δεῖ πεπολεμῶσθαι πρὸς τὰ μὴ πολέμια τέμνοντας
ἢ καίοντας ἢ ῥίζαις αὐταῖς ἀνασπῶντας, ἅπερ αὐτὴ ἡ φύσις ὑδάτων 
ἐπιρροίαις καὶ εὐκρασίαις ἀέρων ἐτελειογόνησε, δασμοὺς ἐτησίους οἴσοντα
ἀνθρώποις οἷα βασιλεῦσιν</s><s id="section155sent4">;</s></p>
</div>
<div n="155" subtype="section" type="textpart">
<p id="Section156"><s id="section156sent1">Ἐμέλησε δ’ αὐτῷ καθάπερ ἀγαθῷ προστάτῃ τὴν ἀλειπτικὴν μὴ
μόνον ζῴοις ἀλλὰ καὶ φυτοῖς ἰσχύν τε καὶ ῥώμην ἀπεργάσασθαι, καὶ</s><s id="section156sent2">μάλιστα τοῖς ἡμέροις, ἐπειδὴ καὶ πλείονος ἄξια φροντίδος ἐστὶ καὶ οὐχ
ὁμοίως τοῖς ἀγρίοις εὔτονα, γεωργικῆς ἐπιστήμης δεόμενα πρὸς κραταιοτέραν
  δύναμιν.</s></p></div>
<div n="156" subtype="section" type="textpart">
<p id="Section157"><s id="section157sent1">κελεύει γὰρ τὰ νεόφυτα τῶν δένδρων ἐπὶ  τριετίαν ἑξῆς τιθηνεῖσθαι τάς τε περιττὰς ἐπιφύσεις ἀποτέμνοντας, ὑπὲρ τοῦ μὴ
 βαρυνόμενα πιέζεσθαι καὶ ὑπὲρ τοῦ μὴ κατακερματιζομένης τῆς τροφῆς
δι’ ἔνδειαν ἐξασθενεῖν, γυροῦν τε καὶ περισκάπτειν, ἵνα μηδὲν τῶν ἐπὶ
ζημίᾳ παραναβλαστάνῃ τὴν αὔξησιν κωλῦον· τόν τε καρπὸν οὐκ ἐᾷ
δρέπεσθαι κατὰ μετουσίαν ἀπολαύσεως, οὐ μόνον ἐπειδὴ ἀτελὴς ἐξ
ἀτελῶν ἔμελλεν ἔσεσθαι — καὶ γὰρ τῶν ζῴων ὅσα μὴ τέλεια οὐ τελειογονεῖ—, ἀλλὰ
  καὶ διότι βλάπτεσθαι τὰ νεόφυτα καὶ τρόπον τινὰ
χαμαίζηλα ἔμελλε κωλυόμενα ἐρνοῦσθαι.</s></p></div>
<div n="157" subtype="section" type="textpart">
<p id="Section158"><s id="section158sent1">πολλοὶ γοῦν τῶν γεωπόνων ἔαρος ὥρας ἐπιτηροῦσι τὰ νέα τῶν δένδρων, ἵνα ὃν ἂν τέκῃ καρπὸν
εὐθὺς ἀποθλίβωσι, πρὶν ἐπίδοσιν καὶ συναύξησιν λαβεῖν, φόβῳ τῆς τῶν
τεκόντων ἀσθενείας. συμβαίνει γάρ, εἰ μὴ προφυλάξαιτό τις, ὅτε χρὴ
 τελειωθέντα καρπὸν φέρειν, ἀγονεῖν ἢ ἀμβλίσκειν ἐξασθενήσαντα τῷ
πρὸ καιροῦ πονηθῆναι φοραῖς, ἃς αἱ πάλαι κληματίδες ἐπηχθισμέναι
ῥίζαις αὐταῖς ἐκτρύχουσι τὰ στελέχη.</s></p></div>
<div n="158" subtype="section" type="textpart">
<p id="Section159"><s id="section159sent1">μετὰ δὲ τριετίαν, ὅταν αἱ μὲν</s><s id="section159sent2">ῥίζαι βαθύνωσι προσεχόμεναι τῷ ἐδάφει κραταιότερον,</s><s id="section159sent3">τὸ δὲ στέλεχος
ὥσπερ ἀκλινέσι θεμελίοις ἐπερηρεισμένον αὐξήσῃ σὺν εὐτονίᾳ, δυνήσεται
 τελειογονεῖν ἔτει τετάρτῳ κατὰ τέλειον ἀριθμὸν τετράδα.</s></p></div>
<div n="159" subtype="section" type="textpart">
<p id="Section160"><s id="section160sent1">τετράδι δὲ
κελεύει μὴ δρέπεσθαι τὸν καρπὸν πρὸς ἀπόλαυσιν, ἀλλ’ ὅλον αὐτὸν
καθιεροῦν ἀπαρχὴν τῷ θεῷ, τῇ μὲν τῶν προγεγονότων χαριστήριον, 
τῇ δὲ ἐλπίδα τῆς εἰς τὸ μέλλον εὐκαρπίας καὶ τοῦ μετὰ τοῦτο προσοδεύεσθαι.</s></p></div>
<div n="160" subtype="section" type="textpart">
<p id="Section161"><s id="section161sent1">ὁρᾷς ὅσον τὸ ἵλεων καὶ χρηστὸν ἐπιδείκνυται καὶ ὡς ἀνακέχυκεν
αὐτὸ πρὸς πᾶσαν ἰδέαν ἀνθρώπων τὸ πρῶτον, κἂν ἀλλόφυλός
τις ἢ ἐχθρὸς ᾖ, εἶτα ζῴων ἀλόγων, κἂν μὴ τυγχάνῃ καθαρά, ἐπὶ δὲ
πᾶσι σπαρτῶν ὁμοῦ καὶ δένδρων.</s><s id="section161sent2">ὅ τε γὰρ ἐν ταῖς ἀφαντάστοις φύσεσι 
προμαθὼν ἐπιείκειαν εἰς οὐδὲν ἂν τῶν ψυχῆς μεμοιραμένων ἐξαμάρτοι,
ὅ τε μὴ ἐπιχειρῶν νεωτερίζειν περὶ τὰ ἔμψυχα πόρρωθεν ἀναδιδάσκεται
τῶν λογικῶν ἐπιμελεῖσθαι</s><s id="section161sent3">.</s></p>
</div>
<div n="161" subtype="section" type="textpart">
<p id="Section162"><s id="section162sent1">Τοιαύταις ὑφηγήσεσι τὰς διανοίας τῶν κατ’ αὐτὸν πολιτευομένων
ἐξημερώσας ὑπεροψίας καὶ ἀλαζονείας, ἀργαλεωτάτων καὶ 
ἐπαχθεστάτων κακῶν, διέζευξεν, ὧν ὡς μεγίστων ἀγαθῶν οἱ πολλοὶ
περιέχονται, καὶ μάλιστα ὅταν πλοῦτοι καὶ δόξαι καὶ ἡγεμονίαι περιουσίας</s><s id="section162sent2">ἀφθόνους χορηγῶσιν.</s></p></div>
<div n="162" subtype="section" type="textpart">
<p id="Section163"><s id="section163sent1">ἀλαζονεία γὰρ φύεται καὶ ἐν ἠμελημένοις καὶ ἀφανέσιν ἀνθρώποις, ὡς καὶ τῶν ἄλλων ἕκαστον ψυχῆς παθῶν τε καὶ
 νοσημάτων καὶ ἀρρωστημάτων, τὴν δ’ ἐπὶ πλέον παραύξησιν οὐ   λαμβάνει,
ἀλλ’ οἷα πυρὸς οὐσία διὰ σπάνιν ὕλης ἀμαυροῦται·</s><s id="section163sent2">περιφαίνεται
 δ’ ἐν τοῖς μεγάλοις χορηγοὺς ὡς ἔφην ἔχουσι τούτου τοῦ κακοῦ πλούτους
καὶ δόξας καὶ ἡγεμονίας, ὧν ὑποπλησθέντες καθάπερ οἱ πολὺν ἄκρατον
ἐμφορησάμενοι μεθύουσι καὶ ἐμπαροινοῦσι δούλοις ὁμοῦ καὶ ἐλευθέροις,</s><s id="section163sent3">ἔστι δ’ ὅτε καὶ ὅλαις πόλεσι·</s><s id="section163sent4">„τίκτει γὰρ κόρος ὕβριν”, ὡς ὁ τῶν
παλαιῶν λόγος.</s></p></div>
<div n="163" subtype="section" type="textpart">
<p id="Section164"><s id="section164sent1">διὸ παγκάλως Μωυσῆς ἱεροφαντῶν παραινεῖ πάντων  μὲν ἁμαρτημάτων  ἀπέχεσθαι,</s><s id="section164sent2">διαφερόντως δὲ ὑπεροψίας. εἶθ’ ὑπόμνησιν ποιεῖται τῶν μὲν ἀναφλέγειν τὸ πάθος εἰωθότων, πλησμονῆς
γαστρὸς ἀμέτρου καὶ οἰκιῶν καὶ κτημάτων καὶ θρεμμάτων ἀφθόνου
περιουσίας·</s><s id="section164sent3">γίνονται γὰρ εὐθὺς αὑτῶν ἀκράτορες, διαιρόμενοι καὶ φυσώμενοι,
οἷς μία θεραπείας ἐλπὶς τὸ μηδέποτε ἐκλανθάνεσθαι τοῦ θεοῦ.</s></p></div>
<div n="164" subtype="section" type="textpart">
<p id="Section165"><s id="section165sent1">καθάπερ γὰρ ἀνατείλαντος ἡλίου τὸ μὲν σκότος ἀφανίζεται,</s><s id="section165sent2">φωτὸς δὲ πληροῦται τὰ πάντα, τὸν αὐτὸν τρόπον ὅταν θεός, ὁ νοητὸς ἥλιος,
ἀνάσχῃ καὶ ἐπιλάμψῃ ψυχῇ,</s><s id="section165sent3">ὁ μὲν τῶν παθῶν καὶ κακιῶν ζόφος ἀνασκίδναται,</s><s id="section165sent4">τῆς δ’ αὐγοειδεστάτης ἀρετῆς τὸ καθαρώτατον καὶ ἀξιέραστον</s></p></div>
<div n="165" subtype="section" type="textpart">
<p id="Section166"><s id="section166sent1">εἶδος ἐπιφαίνεται.</s><s id="section166sent2">στέλλειν δ’ ἔτι μᾶλλον καὶ καθαιρεῖν ὑπεροψίαν
ἀξιῶν τὰς αἰτίας ἐπιλέγει, δι’ ἃς ἄληστον ἐχρῆν τὴν τοῦ θεοῦ
μνήμην ἀγαλματοφορεῖν.</s><s id="section166sent3">„οὗτος γάρ σοι„ φησί „δίδωσιν ἰσχὺν ποιῆσαι
δύναμιν„ (Deut. 8,18)· ἄγαν παιδευτικῶς·</s><s id="section166sent4">ὁ γὰρ ἀκριβῶς ἀναδιδαχθείς,
ὅτι δῶρον εἴληφε παρὰ θεοῦ τὸ εὔτονον καὶ ῥωμαλέον, τὴν ἰδίαν 
ἀσθένειαν ἐκλογιζόμενος, ἣν πρὶν ἀπολαῦσαι τῆς δωρεᾶς εἶχε, τὸ ὑψηλὸν
καὶ ὑπέραυχον φρόνημα διώσεται καὶ εὐχαριστήσει τῷ τῆς κρείττονος
αἰτίῳ μεταβολῆς.</s><s id="section166sent5">ψυχὴ δὲ εὐχάριστος ἀλαζονείᾳ πολέμιος, ἐπεὶ καὶ
 τοὐναντίον ἀχαριστία συγγενὲς ὑπεροψίᾳ.</s></p></div>
<div n="166" subtype="section" type="textpart">
<p id="Section167"><s id="section167sent1">ἐὰν δέ, φησίν, εὐρωστῇ σοι
τὰ πράγματα, λαβὼν καὶ κτησάμενος ἰσχύν, ἣν ἴσως οὐ προσεδόκησας, 
ποίει δύναμιν.</s><s id="section167sent2">τί δὲ τοῦτ’ ἐστίν, ἀκριβωτέον τοῖς μὴ πάνυ συνορῶσι
τὸ δηλούμενον. πολλοὶ τὰ ἐναντία ὧν εὖ πεπόνθασι δρᾶν ἐπιχειροῦσιν·</s><s id="section167sent3">ἢ γὰρ πλουτήσαντες πενίαν ἄλλοις κατασκευάζουσιν ἢ δόξης καὶ τιμῆς
 ἐπὶ μέγα μετασχόντες ἀδοξίας καὶ ἀτιμίας ἑτέροις αἴτιοι γίνονται.</s></p></div>
<div n="167" subtype="section" type="textpart">
<p id="Section168"><s id="section168sent1">χρὴ
δὲ καὶ τὸν φρόνιμον ἀγχίνους, ὡς ἔνι μάλιστα, τοὺς πλησιάζοντας</s><s id="section168sent2">κατασκευάζειν καὶ τὸν σώφρονα ἐγκρατεῖς καὶ γενναίους τὸν ἀνδρεῖον καὶ
τὸν δίκαιον δικαίους καὶ συνόλως ἀγαθοὺς τὸν ἀγαθόν.</s><s id="section168sent3">ταῦτα γὰρ ὡς
 ἔοικε δυνάμεις, ὧν ὅ γε ἀστεῖος ὡς οἰκειοτάτων περιέξεται·</s><s id="section168sent4">ἀδυναμία
δὲ καὶ ἀσθένεια, τὰ ἐναντία, σπουδαίων ἀλλότρια ἠθῶν.</s></p></div>
<div n="168" subtype="section" type="textpart">
<p id="Section169"><s id="section169sent1">ἄλλως τε καὶ  μάθημα ἀναδιδάσκει τῇ λογικῇ φύσει πρεπωδέστατον, μιμεῖσθαι θεὸν
καθ’ ὅσον οἷόν τε, μηδὲν παραλιπόντα τῶν εἰς τὴν ἐνδεχομένην
ἐξομοίωσιν.  ἐπειδὴ τοίνυν, φησίν, ἔλαβες ἰσχὺν παρὰ τοῦ δυνατωτάτου,
μετάδος</s><s id="section169sent2">ἄλλοις ἰσχύος διαθεὶς ὃ ἔπαθες, ἵνα μιμήσῃ θεὸν τῷ
παραπλήσια χαρίζεσθαι</s><s id="section169sent3">.</s></p></div>
<div n="169" subtype="section" type="textpart">
<p id="Section170"><s id="section170sent1">κοινωφελεῖς γὰρ αἱ τοῦ πρώτου ἡγεμόνος δωρεαί,  ἃς δίδωσιν ἐνίοις, οὐχ ἵν’ ἐκεῖνοι λαβόντες ἀποκρύψωσιν ἢ καταχρήσωνται
πρὸς ζημίαν ἑτέρων, ἀλλ’ ἵν’ εἰς μέσον προενεγκόντες ὥσπερ ἐν
δημοθοινίᾳ πάντας ὅσους οἷόν τε καλέσωσιν ἐπὶ τὴν χρῆσιν καὶ ἀπόλαυσιν
αὐτῶν.</s></p></div>
<div n="170" subtype="section" type="textpart">
<p id="Section171"><s id="section171sent1">λέγομεν οὖν καὶ τῷ πολυχρημάτῳ καὶ ἐνδόξῳ καὶ εὐέκτῃ καὶ ἐπιστήμονι, πλουσίους καὶ ἐνδόξους εὐέκτας τε καὶ ἐπιστήμονας
 καὶ συνόλως ἀγαθοὺς ἀπεργάζεσθαι τοὺς ἐντυγχάνοντας, ἀλλὰ
μὴ φθόνον καὶ βασκανίαν ἀρετῆς προτιμήσαντα τοῖς εὖ πράττειν δυναμένοις
ἀντιβαίνειν.</s></p></div>
<div n="171" subtype="section" type="textpart">
<p id="Section172"><s id="section172sent1">τοὺς δὲ μέγα πνέοντας ἐπιτάσει τῆς ἀλαζονείας</s><s id="section172sent2">&lt;ὡς&gt; ἀθεραπεύτως εἰς ἅπαν ἔχοντας ὁ νόμος παγκάλως οὐκ ἤγαγεν εἰς
κρίσιν ἀνθρωπίνην, ἀλλὰ μόνῳ τῷ θείῳ παρέδωκε δικαστηρίῳ. φησὶ
γάρ·</s><s id="section172sent3">ὃς ἂν ἐγχειρῇ τι πράττειν μεθ’ ὑπερηφανίας, „τὸν θεὸν παροξύνει“
 (Num. 15,30). διὰ τί;</s></p></div>
<div n="172" subtype="section" type="textpart">
<p id="Section173"><s id="section173sent1">ὅτι πρῶτον μὲν ἀλαζονεία ψυχῆς ἐστι κακία,</s><s id="section173sent2">ψυχὴ δὲ ἀόρατος ὅτι μὴ θεῷ,</s><s id="section173sent3">κολαστὴς δὲ ὁ μὲν τυφλὸς ἐπίμεμπτος, 
ἄγνοιαν κατήγορον ἔχων,</s><s id="section173sent4">ὁ δὲ βλέπων ἐπαινετός, ἐπιστήμῃ πάντα δρῶν·</s><s id="section173sent5">ἔπειτα δὲ ὅτι φρονήματος ὑπόπλεως ἀλόγου γενόμενος πᾶς ἀλαζὼν
„οὔτε ἄνδρα οὔτε ἡμίθεον ἀλλ’ ὅλον δαίμονα“ κατὰ τὸν Πίνδαρον ὑπολαμβάνει
ἑαυτόν, ὑπὲρ τοὺς ὅρους τῆς ἀνθρωπίνης φύσεως βαίνειν ἀξιῶν.</s></p></div>
<div n="173" subtype="section" type="textpart">
<p id="Section174"><s id="section174sent1">ἔστι δ’ αὐτῷ καθάπερ ἡ ψυχὴ καὶ τὸ σῶμα ἐπίληπτον κατά τε τὰς 
σχέσεις καὶ κινήσεις ἁπάσας·</s><s id="section174sent2">ἀκροβατεῖ γὰρ καὶ τὸν αὐχένα μετέωρον
ἐξαίρει φρυαττόμενος καὶ πλέον τῆς φύσεως ἐπῆρται καὶ πεφύσηται καὶ
ὁρῶν παραβλέπει πλαγίαις ὄψεσι καὶ ἀκούων παρακούει,</s><s id="section174sent3">κέχρηται δὲ
τοῖς μὲν οἰκέταις ὡς θρέμμασι, τοῖς δὲ ἐλευθέροις ὡς οἰκέταις, καὶ
τοῖς μὲν συγγενέσιν ὡς ἀλλοτρίοις, τοῖς δὲ φίλοις ὡς κόλαξι, τοῖς δ’ 
 ἀστοῖς ὡς ξένοις</s><s id="section174sent4">·</s></p></div>
<div n="174" subtype="section" type="textpart">
<p id="Section175"><s id="section175sent1">πάντων τε οἴεται εἶναι πλουσιώτατος, ἐντιμότατος,
κάλλιστος, ἰσχυρότατος, φρονιμώτατος, σωφρονέστατος, δικαιότατος,
λογιώτατος, ἐπιστημονικώτατος· εἶτα τοὺς ἄλλους ὑπολαμβάνει πένητας,
  ἀδόξους, ἀτίμους, ἄφρονας, ἀδίκους, ἀνεπιστήμονας, καθάρματα, τὸ
μηδέν.</s><s id="section175sent2">εἰκότως οὖν ὁ τοιοῦτος ἀντιδίκῳ καὶ κολαστῇ χρήσαιτ’ ἄν, ὥς 
φησιν ὁ ἱεροφάντης, θεῷ.</s></p>



</div>
<div n="175" subtype="section" type="textpart">
Περι μετανοίας.
<p id="Section176"><s id="section176sent1">Φιλάρετος καὶ φιλόκαλος καὶ διαφερόντως φιλάνθρωπος ὢν ὁ ἱερώτατος Μωυσῆς προτρέπει τοὺς πανταχοῦ πάντας εὐσεβείας καὶ
δικαιοσύνης εἶναι ζηλωτάς, ἆθλα προτιθεὶς ὡς νικηφόροις μεγάλα τοῖς
 μετανοοῦσι πολιτείας κοινωνίαν τῆς ἀρίστης καὶ τῶν κατ’ αὐτὴν ἀπόλαυσιν
μικρῶν τε καὶ μεγάλων.</s></p></div>
<div n="176" subtype="section" type="textpart">
<p id="Section177"><s id="section177sent1">ἀγαθὰ γὰρ προηγούμενα ἐν μὲν σώμασιν ἡ ἄνοσος ὑγεία,</s><s id="section177sent2">ἐν δὲ ναυσὶν ἡ ἀκίνδυνος εὔπλοια,</s><s id="section177sent3">ἐν δὲ ψυχαῖς ἡ
ἄληστος μνήμη τῶν ἀξίων μνημονεύεσθαι·</s><s id="section177sent4">δεύτερα δὲ τὰ κατ’ ἐπανόρθωσιν
συνιστάμενα, ἥ τε ἐκ νόσων ἀνάληψις καὶ ἡ ἐκ τῶν κατὰ πλοῦν
 κινδύνων εὐκταιοτάτη σωτηρία καὶ ἡ λήθης ἐκγινομένη ἀνάμνησις, ἧς
ἀδελφὸν καὶ συγγενέστατον τὸ μετανοεῖν ἐστιν, οὐκ ἐν τῇ πρώτῃ καὶ
ἀνωτάτω τεταγμένον τάξει τῶν ἀγαθῶν, ἀλλ’ ἐν τῇ μετὰ ταύτην
φερόμενον δευτερεῖα.</s></p></div>
<div n="177" subtype="section" type="textpart">
<p id="Section178"><s id="section178sent1">τὸ μὲν γὰρ μηδὲν συνόλως ἁμαρτεῖν ἴδιον θεοῦ, τάχα δὲ καὶ θείου ἀνδρός,</s><s id="section178sent2">τὸ δὲ ἁμαρτόντα μεταβαλεῖν πρὸς ἀνυπαίτιον
 ζωὴν φρονίμου καὶ τὸ συμφέρον εἰς ἅπαν οὐκ ἀγνοήσαντος.</s></p></div>
<div n="178" subtype="section" type="textpart">
<p id="Section179"><s id="section179sent1">ὅθεν τοὺς τοιούτους συνάγων καὶ μυσταγωγῶν προσκαλεῖται τὰς συμβατηρίους καὶ
φιλικὰς προτείνων ὑφηγήσεις, αἳ παραινοῦσιν ἀψεύδειαν ἀσκεῖν καὶ τῦφον</s><s id="section179sent2">προβεβλῆσθαι καὶ ἀληθείας καὶ ἀτυφίας ὡς ἀναγκαιοτάτων καὶ εὐδαιμονίας
αἰτίων περιέχεσθαι μυθικῶν πλασμάτων κατεξαναστάντας, ἅπερ
ἐκ πρώτης ἡλικίας ἁπαλαῖς ἔτι ψυχαῖς γονεῖς καὶ τίτθαι καὶ παιδαγωγοὶ
καὶ μυρίοι ἄλλοι τῶν συνήθων ἐνεχάραξαν πλάνον ἀνήνυτον περὶ τῆς
 τοῦ ἀρίστου γνώσεως ἀπεργασάμενοι.</s></p></div>
<div n="179" subtype="section" type="textpart">
<p id="Section180"><s id="section180sent1">τί δ’ ἂν εἴη τῶν ὄντων ἄριστον 
ἢ θεός; οὗ τὰς τιμὰς προσένειμαν τοῖς οὐ θεοῖς, ἐκείνους μὲν ἀποσεμνύνοντες
πλέον τοῦ μετρίου,</s><s id="section180sent2">τοῦ δὲ εἰς ἅπαν οἱ κενοὶ φρενῶν
ἐκλαθόμενοι. πάντας οὖν, ὅσοι τὸν κτίστην καὶ πατέρα τοῦ παντὸς εἰ
καὶ μὴ ἐξ ἀρχῆς σέβειν ἠξίωσαν ἀλλ’ ὕστερον μοναρχίαν ἀντὶ πολυαρχίας
ἀσπασάμενοι, φιλτάτους καὶ συγγενεστάτους ὑποληπτέον, τὸ 
μέγιστον εἰς φιλίαν καὶ οἰκειότητα   παρασχομένους θεοφιλὲς ἦθος, οἷς
χρὴ καὶ συνήδεσθαι, καθάπερ ἂν εἰ καὶ τυφλοὶ πρότερον ὄντες ἀνέβλεψαν
ἐκ βαθυτάτου σκότους αὐγοειδέστατον</s><s id="section180sent3">φῶς ἰδόντες.</s></p>
</div>
<div n="180" subtype="section" type="textpart">
<p id="Section181"><s id="section181sent1">Τὸ μὲν οὖν πρῶτον καὶ ἀναγκαιότατον τῶν εἰς μετάνοιαν
εἴρηται.</s><s id="section181sent2">μετανοείτω δέ τις μὴ μόνον ἐφ’ οἷς ἠπατήθη πολὺν χρόνον 
τὰ γενητὰ πρὸ τοῦ ἀγενήτου καὶ ποιητοῦ θαυμάσας, ἀλλὰ καὶ ἐν τοῖς
ἄλλοις ὅσα περὶ βίον ἀναγκαῖα, μετιὼν ὥσπερ ἐκ τῆς φαυλοτάτης τῶν
κακοπολιτειῶν, ὀχλοκρατίας, εἰς τὴν εὐνομωτάτην πολιτείαν, δημοκρατίαν,</s><s id="section181sent3">τοῦτο δ’ ἐστὶν ἐξ ἀμαθίας εἰς ἐπιστήμην ὧν ἡ ἄγνοια αἰσχρόν, ἐξ
ἀφροσύνης εἰς φρόνησιν, ἐξ ἀκρατείας εἰς ἐγκράτειαν, ἐξ ἀδικίας εἰς 
 δικαιοσύνην, ἐξ ἀτολμίας εἰς θαρραλεότητα.</s></p></div>
<div n="181" subtype="section" type="textpart">
<p id="Section182"><s id="section182sent1">πάγκαλον γὰρ καὶ συμφέρον
αὐτομολεῖν ἀμεταστρεπτὶ πρὸς ἀρετὴν κακίαν, ἐπίβουλον δέσποιναν</s><s id="section182sent2">,</s><s id="section182sent3">ἀπολιπόντας· ἅμα δ’ ἀναγκαῖον ἕπεσθαι, ὡς ἐν ἡλίῳ σκιὰν σώματι, καὶ τῇ</s></p></div>
<div n="182" subtype="section" type="textpart">
<p id="Section183"><s id="section183sent1">τοῦ ὄντος θεοῦ τιμῇ πᾶσαν τὴν τῶν ἄλλων ἀρετῶν κοινωνίαν.</s><s id="section183sent2">γίνονται γὰρ εὐθὺς οἱ ἐπηλύται σώφρονες, ἐγκρατεῖς, αἰδήμονες, ἥμεροι, χρηστοί,
φιλάνθρωποι, σεμνοί, δίκαιοι, μεγαλόφρονες, ἀληθείας ἐρασταί, κρείττους
 χρημάτων καὶ ἡδονῆς· ἐπεὶ καὶ τοὐναντίον τοὺς τῶν ἱερῶν νόμων ἀποστάντας
ἰδεῖν ἔστιν ἀκολάστους, ἀναισχύντους, ἀδίκους, ἀσέμνους, ὀλιγόφρονας,
φιλαπεχθήμονας, ψευδολογίας ἑταίρους καὶ ψευδορκίας, τὴν
ἐλευθερίαν πεπρακότας ὄψου καὶ ἀκράτου καὶ πεμμάτων καὶ εὐμορφίας
εἴς τε τὰς γαστρὸς ἀπολαύσεις καὶ τῶν μετὰ γαστέρα, ὧν τὰ τέλη
 βαρύταται ζημίαι σώματός τε καὶ ψυχῆς εἰσι.</s></p></div>
<div n="183" subtype="section" type="textpart">
<p id="Section184"><s id="section184sent1">παγκάλους μέντοι καὶ τὰς εἰς μετάνοιαν ὑφηγήσεις ποιεῖται, αἷς διδασκόμεθα μεθαρμόζεσθαι
τὸν βίον ἐξ ἀναρμοστίας εἰς τὴν ἀμείνω μεταβολήν· φησὶ γάρ, ὅτι τουτὶ τὸ
πρᾶγμα οὐχ ὑπέρογκόν ἐστιν οὐδὲ μακρὰν ἀφεστός, οὔτε κατὰ τὸν αἰθέρα
ἀνωτάτω κἀν ἐσχατιαῖς &lt;γῆς οὔτε πέραν&gt; τῆς μεγάλης θαλάττης, ὡς ἀδυνατῆσαι
 λαβεῖν, ἀλλ’ ἔστιν ἐγγυτάτω, τρισὶ μέρεσι τῶν καθ’ ἡμᾶς ἐνδιαιτώμενον,
στόματι καὶ καρδίᾳ καὶ χερσί, διὰ συμβόλων λόγοις καὶ βουλαῖς
καὶ πράξεσι· λόγου μὲν &lt;γὰρ&gt; στόμα σύμβολον, καρδία δὲ βουλευμάτων,
πράξεων δὲ χεῖρες, ἐν οἷς τὸ εὐδαιμονεῖν ἐστιν.</s></p></div>
<div n="184" subtype="section" type="textpart">
<p id="Section185"><s id="section185sent1">ὅταν μὲν γὰρ οἷος ὁ λόγος τοιάδε ἡ γνώμη καὶ οἷον τὸ βούλευμα τοιάδε ἡ πρᾶξις, ἐπαινετὸς
 καὶ τέλειος ὁ βίος,</s><s id="section185sent2">ὅταν δὲ στασιάζῃ ταῦτα ἐν ἀλλήλοις, ἀτελής τε καὶ
ψεκτός. εἰ μή τις τῆς ἁρμονίας ταύτης ἐπιλάθοιτο, εὐαρεστήσει θεῷ</s><s id="section185sent3">γενόμενος ὁμοῦ θεοφιλὴς καὶ φιλόθεος. ὅθεν εὖ καὶ   συμφώνως τοῖς
εἰρημένοις ἐχρήσθη τὸ λόγιον ἐκεῖνο· „τὸν θεὸν εἵλου σήμερον εἶναί
σοι θεόν, καὶ κύριος εἵλατό σε σήμερον γενέσθαι λαὸν αὐτῷ“ (Deut.
 26,17.18).</s></p></div>
<div n="185" subtype="section" type="textpart">
<p id="Section186"><s id="section186sent1">παγκάλη γε τῆς αἱρέσεως ἡ ἀντίδοσις, σπεύδοντος ἀνθρώπου
μὲν θεραπεύειν τὸ ὄν,</s><s id="section186sent2">θεοῦ δὲ ἀνυπερθέτως ἐξοικειοῦσθαι τὸν ἱκέτην 
καὶ προαπαντᾶν τῷ βουλήματι τοῦ γνησίως καὶ ἀνόθως ἰόντος ἐπὶ τὴν
θεραπείαν αὐτοῦ.</s><s id="section186sent3">ὁ δ’ ἀληθὴς θεραπευτής τε καὶ ἱκέτης, κἂν εἷς ὢν
ἀνὴρ ἀριθμῷ τυγχάνῃ, δυνάμει, καθάπερ αὐτὸς αἱρεῖται,</s><s id="section186sent4">σύμπας ἐστὶν
 ὁ λεώς, ἰσότιμος ὅλῳ ἔθνει γεγονώς.</s></p></div>
<div n="186" subtype="section" type="textpart">
<p id="Section187"><s id="section187sent1">καὶ πέφυκεν οὕτως ἔχειν·</s><s id="section187sent2">ὡς
γὰρ ἐν νηῒ μὲν κυβερνήτης πᾶσι τοῖς ναύταις ἀντίρροπος,</s><s id="section187sent3">ἐν δὲ στρατοπέδῳ 
στρατηγὸς ἅπασι τοῖς στρατιώταις — διαφθαρέντος γοῦν ἡττᾶσθαι
συμβαίνει, καθάπερ ἂν εἰ καὶ πᾶσα δύναμις ἡβηδὸν ἑάλω —, τὸν αὐτὸν
τρόπον καὶ ὁ σοφὸς ὅλου ἔθνους ἀξιώματι ἁμιλλᾶται τείχει πεφραγμένος ἀκαθαιρέτῳ, θεοσεβείᾳ.</s></p>
</div>
<div n="187" subtype="section" type="textpart">
Περὶ εὐγενείας
 <p id="Section188"><s id="section188sent1">Διὸ καὶ τοῖς ὑμνοῦσι τὴν εὐγένειαν ὡς μέγιστον ἀγαθὸν καὶ
μεγάλων ἀγαθῶν αἴτιον οὐ μετρίως ἐπιτιμητέον,</s><s id="section188sent2">εἰ πρῶτον μὲν οἴονται
τοὺς ἐκ παλαιοπλούτων καὶ παλαιενδόξων εὐγενεῖς, μηδὲ τῶν προγόνων,</s><s id="section188sent3">ἀφ’ ὧν αὐχοῦσι γενέσθαι, διὰ τὰς ἀφθόνους περιουσίας εὐδαιμονησάντων,
ἐπειδὴ τὸ πρὸς ἀλήθειαν ἀγαθὸν οὐδενὶ τῶν ἐκτός, ἀλλ’ οὐδὲ τῶν
περὶ σῶμα,</s><s id="section188sent4">μᾶλλον δὲ οὐδὲ παντὶ μέρει ψυχῆς, ἀλλὰ μόνῳ τῷ ἡγεμονικῷ
πέφυκεν ἐνδιαιτᾶσθαι.</s></p></div>
<div n="188" subtype="section" type="textpart">
<p id="Section189"><s id="section189sent1">βουληθεὶς γὰρ ὁ θεὸς δι’ ἡμερότητα καὶ  φιλανθρωπίαν καὶ παρ’ ἡμῖν τοῦθ’ ἱδρύσασθαι, νεὼν ἀξιοπρεπέστερον
οὐχ εὗρεν ἐπὶ γῆς λογισμοῦ·</s><s id="section189sent2">κρείττων γὰρ &lt;ὢν&gt; μόνος ἀγαλματοφορεῖ
τἀγαθόν, κἂν ἀπιστῶσί τινες τῶν ἢ μὴ γευσαμένων σοφίας ἢ χείλεσιν
ἄκροις</s><s id="section189sent3">— ἄργυρος γὰρ καὶ χρυσὸς τιμαί τε καὶ ἀρχαὶ καὶ σώματος
   εὐεξία μετ’ εὐμορφίας &lt;ἐξαρκεῖν&gt; ἐοίκασι τοῖς ἐν ταῖς ἡγεμονίαις
 ἐπὶ χρειῶν τεταγμένοις πρὸς τὴν οἷα βασιλίδος ἀρετῆς ὑπηρεσίαν — * * *
αὐγοειδέστατον φῶς μὴ ἰδόντες.</s></p></div>
<div n="189" subtype="section" type="textpart">
<p id="Section190"><s id="section190sent1">ἐπειδὴ τοίνυν ἡ εὐγένεια κεκαθαρμένης διανοίας καθαρσίοις τελείοις κλῆρος οἰκεῖος, χρὴ μόνους λέγειν εὐγενεῖς
τοὺς σώφρονας καὶ δικαίους, κἂν τύχωσιν ἐξ οἰκοτρίβων ἢ ἀργυρωνήτων
γεγονότες·</s><s id="section190sent2">τοῖς δὲ ἐξ ἀγαθῶν πονηροῖς γεγονόσιν ἄβατον ἔστω τὸ
 εὐγενείας χωρίον.</s></p></div>
<div n="190" subtype="section" type="textpart">
<p id="Section191"><s id="section191sent1">ἄοικος γὰρ καὶ ἄπολις ὁ φαῦλος, ἐκ πατρίδος ἀρετῆς ἐληλαμένος, ἣ καὶ τῷ ὄντι σοφῶν ἀνδρῶν ἐστι πατρίς· τούτῳ κατὰ τὸ
ἀναγκαῖον ἕπεται δυσγένεια, κἂν εἰ πάππων ἢ προγόνων γένοιτο τοὺς
βίους ἀνεπιλήπτων, ἀλλοτρίωσιν ἐπιτηδεύοντι καὶ πορρωτάτω τῆς εὐγενείας
διαζευγνύντι ἑαυτὸν ἔν τε λόγοις καὶ ἔργοις.</s></p></div>
<div n="191" subtype="section" type="textpart">
<p id="Section192"><s id="section192sent1">ἀλλὰ γὰρ πρὸς τῷ  μὴ πεφυκέναι τοὺς πονηροὺς εὐγενεῖς ἔτι καὶ πάντας αὐτοὺς ὁρῶ</s><s id="section192sent2">πολεμίους ἀσυμβάτους εὐγενείᾳ καθαιροῦντας τὸ προγονικὸν ἀξίωμα καὶ</s></p></div>
<div n="192" subtype="section" type="textpart">
<p id="Section193"><s id="section193sent1">ὅσον ἐν τῷ γένει λαμπρὸν ἐξαμαυροῦντάς τε καὶ σβεννύντας.  διό
μοι δοκοῦσι φιλοστοργότατοι πατέρες ἀπορρήσεις χρηματίζειν καθ’  υἱῶν
ἀποσχοινίζοντες αὐτοὺς τῆς οἰκίας καὶ συγγενείας, ὅταν τὴν ἐκ φύσεως
ἐν τοῖς γεννήσασι περιττὴν καὶ ὑπερβάλλουσαν εὔνοιαν ἡ ἐν ἐκείνοις 
 μοχθηρία κατακρατήσῃ.</s></p></div>
<div n="193" subtype="section" type="textpart">
<p id="Section194"><s id="section194sent1">τὸ δ’ ἀληθὲς τοῦ λόγου ῥᾴδιον καὶ ἀφ’
ἑτέρων διαγνῶναι. τί τῷ τὰς ὄψεις πεπηρωμένῳ γένοιτ’ ἂν εἰς τὸ
βλέπειν ὄφελος ὀξυωπία προγονική; ἢ πρὸς ἑρμηνείαν τῷ παρειμένῳ
γλῶτταν τὸ γονεῖς ἢ πάππους γενέσθαι μεγαλοφώνους;</s><s id="section194sent2">τί δ’ ὀνίνησι
πρὸς εὐτονίαν τὸν ἐκ μακρᾶς καὶ φθινάδος νόσου κατεσκελετευμένον,</s><s id="section194sent3">ἐὰν οἱ τοῦ γένους ἀρχηγέται δι’ ἀθλητικὴν ῥώμην ἐν Ὀλυμπιονίκαις ἢ
περιοδονίκαις γράφωνται;</s><s id="section194sent4">μένουσι γὰρ οὐδὲν ἧττον αἱ τοῦ σώματος
κῆρες ἐν ὁμοίῳ βελτίωσιν οὐκ ἐνδεχόμεναι διὰ τὰς τῶν οἰκείων εὐπραγίας.</s></p></div>
<div n="194" subtype="section" type="textpart">
<p id="Section195"><s id="section195sent1">τὸν αὐτὸν δὴ τρόπον οὔτε τοῖς ἀδίκοις δίκαιοι γονεῖς οὔτε
ἀκολάστοις σώφρονες οὔτε συνόλως ἀγαθοὶ πονηροῖς ὄφελος·</s><s id="section195sent2">οὐδὲ γὰρ 
οἱ νόμοι τοῖς παρανομοῦσιν, ὧν εἰσιν αὐτοὶ κολασταί·</s><s id="section195sent3">νόμοι δέ τινες
 ἄγραφοι καὶ οἱ βίοι τῶν ζηλωσάντων τὴν ἀρετήν.</s></p></div>
<div n="195" subtype="section" type="textpart">
<p id="Section196"><s id="section196sent1">ὅθεν οἶμαι τὴν
εὐγένειαν,</s><s id="section196sent2">εἰ θεὸς αὐτὴν εἰς ἀνθρωπόμορφον ἰδέαν ἐτύπωσε, στᾶσαν
πρὸς τοὺς ἀφηνιαστὰς ἀπογόνους</s><s id="section196sent3">ταῦτα ἂν εἰπεῖν· „τὸ συγγενὲς οὐχ
αἵματι μετρεῖται μόνον, πρυτανευούσης ἀληθείας, ἀλλὰ πράξεων ὁμοιότητι 
καὶ θήρᾳ τῶν αὐτῶν.</s><s id="section196sent4">ὑμεῖς δὲ τἀναντία ἐπετηδεύσατε, τὰ μὲν ἐμοὶ
φίλα νομίσαντες ἐχθρά, τὰ δὲ   δυσμενῆ φίλα·</s><s id="section196sent5">παρ’ ἐμοὶ μὲν γὰρ
αἰδὼς καὶ ἀλήθεια μετριοπάθειά τε καὶ ἀτυφία καὶ ἀκακία τίμια, παρ’</s><s id="section196sent6">ὑμῖν δὲ ἄτιμα· κἀμοὶ μὲν ἐχθρὰ τὸ ἀναίσχυντον, τὸ ψεῦδος, ἡ ἀμετρία
τῶν παθῶν, ὁ τῦφος, αἱ κακίαι, ὑμῖν δὲ οἰκειότατα.</s></p></div>
<div n="196" subtype="section" type="textpart">
<p id="Section197"><s id="section197sent1">τί δὴ μελετήσαντες ἀλλοτρίωσιν τὴν δι’ ἔργων τὴν ἐν λόγῳ συγγένειαν εὐπρεπὲς ὄνομα
ὑποδυόμενοι καθυποκρίνεσθε;</s><s id="section197sent2">παραγωγὰς γὰρ καὶ κεκομψευμένας ἀπάτας
 οὐκ ἀνέχομαι, διότι ῥᾴδιον μὲν καὶ τῷ τυχόντι εὐπροσώπους λόγους
εὑρεῖν,</s><s id="section197sent3">ἤθη δ’ ὑπαλλάξασθαι πονηρὰ χρηστοῖς οὐ ῥᾴδιον.</s></p></div>
<div n="197" subtype="section" type="textpart">
<p id="Section198"><s id="section198sent1">εἰς ἅπερ ἀφορῶσα καὶ νῦν ἐχθροὺς νομίζω καὶ αὖθις ἡγήσομαι τοὺς τὰ τῆς
ἔχθρας ὑπεκκαύματα ζωπυρήσαντας καὶ μᾶλλον τῶν εἰς δυσγένειαν
ὀνειδιζομένων ὑποβλέψομαι·</s><s id="section198sent2">τούτοις μὲν γὰρ ἀπολογία τὸ μηδὲν οἰκεῖον
 ἔχειν &lt;παράδειγμᾱγτ; καλοκἀγαθίας,</s><s id="section198sent3">ὑπόδικοι δ’ ὑμεῖς οἱ ἐκ μεγάλων
φύντες οἴκων, οἷς αὔχημα καὶ κλέος τὰ λαμπρὰ γένη·</s><s id="section198sent4">παριδρυμένων
γὰρ καὶ τρόπον τινὰ συμπεφυκότων ἀρχετύπων ἀγαθῶν οὐδὲν ἀπομάξασθαι
καλὸν διενοήθητε.“</s></p>
</div>
<div n="198" subtype="section" type="textpart">
<p id="Section199"><s id="section199sent1">Ὅτι δὲ ἐν ἀρετῆς κτήσει τίθεται τὸ εὐγενὲς καὶ τὸν ἔχοντα ταύτην  εὐγενῆ μόνον ὑπείληφεν,</s><s id="section199sent2">ἀλλ’ οὐχ ὅστις ἂν καλῶν καὶ ἀγαθῶν γένηται
γονέων, δῆλον ἐκ πολλῶν.</s></p></div>
<div n="199" subtype="section" type="textpart">
<p id="Section200"><s id="section200sent1">αὐτίκα τοὺς ἐκ τοῦ γηγενοῦς φύντας</s><s id="section200sent2">τίς οὐκ ἂν εὐπατρίδας εἴποι καὶ εὐπατριδῶν ἀρχηγέτας; οἳ γένος
ἐξαίρετον ἔλαχον παρὰ τοὺς ἔπειτα, βλαστήσαντες ἐκ τῶν πρώτων
νυμφίων ἀνδρός τε καὶ γυναικὸς τότε πρῶτον εἰς ὁμιλίαν κοινὴν ἐπὶ
 σπορᾷ τοῦ ὁμοίου συνελθόντων.</s><s id="section200sent3">ἀλλ’ ὅμως δυοῖν γενομένων ὁ πρεσβύτερος
ὑπέμεινε τὸν νεώτερον δολοφονῆσαι καὶ τὸ μέγιστον ἄγος</s><s id="section200sent4">,</s><s id="section200sent5">ἀδελφοκτονίαν, ἐργασάμενος πρῶτος αἵματι ἀνθρωπίνῳ τὴν γῆν ἐμίανε.</s></p></div>
<div n="200" subtype="section" type="textpart">
<p id="Section201"><s id="section201sent1">τί
δὴ τοῦτον ὤνησεν ἡ εὐγένεια τὴν ἐν τῇ ψυχῇ δυσγένειαν ἐπιδειξάμενον;
ἣν καὶ ὁ τῶν ἀνθρωπίνων πραγμάτων ἔφορος θεὸς ἰδὼν ἐστύγησε καὶ
προβαλλόμενος ὥρισε τιμωρίας, οὐκ εὐθὺς ἀνελών, ὅπως ἀναισθήτως
ἔχῃ συμφορῶν, ἀλλὰ μυρίους ἐπικρεμάσας τοὺς ἐν αἰσθήσει θανάτους 
λύπαις καὶ φόβοις ἐπαλλήλοις εἰς κακῶν ὀδυνηροτάτων ἀντίληψιν.</s></p></div>
<div n="201" subtype="section" type="textpart">
<p id="Section202"><s id="section202sent1">Ἐγένετο δέ τις τῶν μετὰ ταῦτα σφόδρα δοκίμων ἀνὴρ ὁσιώτατος,
οὗ τὴν εὐσέβειαν ἀνάγραπτον ἠξίωσεν &lt;εἶναῑγτ; ἐν ἱεραῖς βίβλοις ὁ τοὺς
νόμους διαταξάμενος· ὃς ἐν τῷ μεγάλῳ κατακλυσμῷ, τῶν πόλεων
ἀφανιζομένων πανωλεθρίᾳ —</s><s id="section202sent2">καὶ γὰρ τῶν ὀρῶν τὰ ὑψηλότατα   τῇ
συναυξήσει καὶ ἐπιτάσει τῆς περὶ τὴν φορὰν πλημμύρας κατεπίνετο —, 
μόνος μετὰ τῶν οἰκείων διασῴζεται τῆς καλοκἀγαθίας ἆθλον ἀράμενος,
 οὗ μεῖζον οὐκ ἔστιν εὑρεῖν.</s></p></div>
<div n="202" subtype="section" type="textpart">
<p id="Section203"><s id="section203sent1">ἀλλὰ καὶ τούτῳ τριῶν γενομένων παίδων
καὶ συναπολελαυκότων τῆς πατρῴας δωρεᾶς εἷς ἐτόλμησε τὸν αἴτιον τῆς
σωτηρίας πατέρα κατακερτομεῖν γέλωτα καὶ χλεύην, εἴ τι παρεσφάλη 
μὴ καθ’ ἑκούσιον γνώμην, τιθέμενος καὶ τοῖς μὴ εἰδόσιν ἀπογυμνῶν
ἃ κρύπτειν θέμις ἐπὶ τῇ τοῦ γεννήσαντος αἰσχύνῃ. τοιγαροῦν οὐκ
ὤνατο τῆς λαμπρᾶς εὐγενείας ἐπάρατος γενόμενος καὶ τοῖς μετ’
αὐτὸν ἀρχὴ κακοδαιμονίας· ὧν ἄξιον ἦν τυγχάνειν τὸν ἠμεληκότα
γονέων τιμῆς.</s></p> 



</div>
<div n="203" subtype="section" type="textpart">
<p id="Section204"><s id="section204sent1">Ἀλλὰ τί τούτων μεμνῆσθαι προσῆκεν ἀφέμενον τοῦ πρώτου καὶ γηγενοῦς; ὃς ἕνεκα εὐγενείας οὐδενὶ θνητῷ σύγκριτος, χερσὶ μὲν θείαις
&lt;εἰς&gt; ἀνδριάντα τὸν σωματοειδῆ τυπωθεὶς ἀκρότητι τέχνης πλαστικῆς,</s><s id="section204sent2">ψυχῆς δὲ ἀξιωθεὶς ἀπ’ οὐδενὸς ἔτι τῶν εἰς γένεσιν ἡκόντων, ἐμπνεύσαντος
 θεοῦ τῆς ἰδίας δυνάμεως ὅσον ἐδύνατο δέξασθαι</s><s id="section204sent3">θνητὴ φύσις,</s><s id="section204sent4">ἆρ’ οὐχ ὑπερβολή τις εὐγενείας μηδεμιᾷ τῶν ἄλλων ὅσαι διωνομάσθησαν
εἰς σύγκρισιν ἐλθεῖν δυναμένη;</s></p></div>
<div n="204" subtype="section" type="textpart">
<p id="Section205"><s id="section205sent1">τῶν μὲν γὰρ τὸ κλέος ἐκ προγόνων εὐτυχίας</s><s id="section205sent2">— ἄνθρωποι δὲ οἱ πρόγονοι, ζῷα ἐπίκηρα καὶ φθαρτά, καὶ
αἱ τούτων ἀβέβαιοι καὶ ἐφήμεροι τὰ πολλὰ εὐπραγίαι</s><s id="section205sent3">—, τοῦ δὲ
 πατὴρ [μὲν] θνητὸς οὐδείς,</s><s id="section205sent4">ὁ δὲ ἀίδιος θεός</s><s id="section205sent5">·</s></p></div>
<div n="205" subtype="section" type="textpart">
<p id="Section206"><s id="section206sent1">οὗ τρόπον τινὰ γενόμενος εἰκὼν κατὰ τὸν ἡγεμόνα νοῦν ἐν ψυχῇ, δέον ἀκηλίδωτον τὴν
εἰκόνα φυλάξαι καθ’ ὅσον οἷόν τε ἦν ἐπακολουθήσαντα ταῖς τοῦ γεννήσαντος
ἀρεταῖς, προτεθέντων εἰς αἱρέσεις καὶ φυγὰς τῶν ἐναντίων,
ἀγαθοῦ καὶ κακοῦ καὶ καλοῦ καὶ αἰσχροῦ καὶ ἀληθοῦς καὶ ψευδοῦς,
 τὰ μὲν ψευδῆ καὶ αἰσχρὰ καὶ κακὰ προθύμως εἵλετο,</s><s id="section206sent2">τῶν δὲ ἀγαθῶν
καὶ καλῶν καὶ ἀληθῶν ἠλόγησεν· ἐφ’ οἷς εἰκότως θνητὸν ἀθανάτου
βίον ἀνθυπηλλάξατο μακαριότητος καὶ εὐδαιμονίας σφαλεὶς καὶ ῥᾷστα
μετέβαλεν εἰς ἐπίπονον καὶ κακοδαίμονα ζωήν.</s></p>



</div>
<div n="206" subtype="section" type="textpart">
<p id="Section207"><s id="section207sent1">Ἀλλ’ οὗτοι μὲν ἔστωσαν κοινοὶ πᾶσιν ἀνθρώποις ὅροι τοῦ
μὴ ἐπὶ μεγάλοις γένεσι σεμνύνεσθαι τοὺς καλοκἀγαθίας ἀμοιροῦντας·</s><s id="section207sent2">Ἰουδαίοις δὲ καὶ ἕτεροι δίχα τῶν κοινῶν ἐξαίρετοι.</s><s id="section207sent3">τῶν γὰρ τοῦ γένους
ἀρχηγετῶν εἰσιν οὓς αἱ τῶν προγόνων ἀρεταὶ συνόλως οὐδὲν ὤνησαν
&lt;ἐπ’&gt; ἐπιλήπτοις καὶ   ὑπαιτίοις πράξεσιν ἁλόντας, εἰ καὶ πρὸς ἑτέρου
μηδενὸς ἐλεγχθέντας,</s><s id="section207sent4">ἀλλ’ οὖν ὑπὸ τοῦ συνειδότος, ὃ μόνον ἐξ ἁπάντων 
 δικαστήριον τέχναις λόγων οὐ παράγεται.</s></p></div>
<div n="207" subtype="section" type="textpart">
<p id="Section208"><s id="section208sent1">πολύπαις ἦν ὁ πρῶτος ἐκ
τριῶν παιδοποιησάμενος γυναικῶν, οὐ δι’ ἡδονῆς ἀπόλαυσιν, ἀλλὰ δι’
ἐλπίδα τοῦ πληθῦναι τὸ γένος· ἀλλ’ ἐκ πολλῶν εἷς μόνος ἀπεδείχθη
κληρονόμος τῶν πατρῴων ἀγαθῶν,</s><s id="section208sent2">οἱ δ’ ἄλλοι πάντες γνώμης ὑγιοῦς 
σφαλέντες καὶ μηδὲν τῶν τοῦ γεννήσαντος ἀπομαξάμενοι διῳκίσθησαν
 ἀλλοτριωθέντες τῆς ἀοιδίμου εὐγενείας.</s></p></div>
<div n="208" subtype="section" type="textpart">
<p id="Section209"><s id="section209sent1">πάλιν ἐκ τοῦ δοκιμασθέντος
κληρονόμου δύο δίδυμοι γεννῶνται μηδὲν [ὅτι μὴ χεῖρας καὶ ταύτας
ἕνεκά τινος οἰκονομίας] ὅμοιον ἐπιφερόμενοι, μήτε τοῖς σώμασι μήτε
ταῖς γνώμαις·</s><s id="section209sent2">ὁ μὲν γὰρ νεώτερος καταπειθὴς ἀμφοτέροις τοῖς γονεῦσιν 
ἦν καὶ οὕτως εὐάρεστος, ὡς καὶ θεοῦ τυχεῖν ἐπαινέτου,</s><s id="section209sent3">ὁ δὲ μείζων
ἀπειθής, [ἐκ] τῶν γαστρὸς καὶ τῶν μετὰ γαστέρα ἡδονῶν ἀκρατῶς
ἔχων, ὑφ’ ὧν ἀνεπείσθη καὶ πρεσβείων ἐξίστασθαι τῷ μετ’ αὐτὸν καὶ
μετανοεῖν εὐθὺς ἐφ’ οἷς ἐξέστη καὶ φονᾶν κατὰ τοῦ ἀδελφοῦ καὶ μηδὲν
 ἕτερον ἢ δι’ ὧν λυπήσει τοὺς γονεῖς πραγματεύεσθαι.</s></p></div>
<div n="209" subtype="section" type="textpart">
<p id="Section210"><s id="section210sent1">τοιγαροῦν τῷ 
μὲν εὐχὰς τίθενται τὰς ἀνωτάτω, βεβαιοῦντος ἁπάσας θεοῦ καὶ μηδεμίαν
ἀξιώσαντος ἀτελῆ καταλιπεῖν,</s><s id="section210sent2">τῷ δὲ κατ’ ἔλεον χαρίζονται τὴν ὑπήκοον</s><s id="section210sent3">τάξιν, ἵνα δουλεύῃ τῷ ἀδελφῷ, νομίζοντες, ὅπερ ἐστίν, ἀγαθὸν εἶναι
τῷ φαύλῳ τὸ μὴ αὐτεξούσιον.</s></p></div>
<div n="210" subtype="section" type="textpart">
<p id="Section211"><s id="section211sent1">καὶ εἴ γε ὑπέμεινε τὴν δουλείαν ἄσμενος, δευτερείων ἂν ἠξιοῦτο ὡς ἐν ἄθλοις ἀρετῆς·</s><s id="section211sent2">νυνὶ δὲ ἀπαυθαδισάμενος
καὶ δραπετεύσας τῆς καλῆς ἐπιστασίας αὑτῷ τε καὶ τοῖς ἀπογόνοις
 μεγάλων αἴτιος ὀνειδῶν ἐγένετο, ὡς τὸν ἀβίωτον αὐτοῦ βίον ἐστηλιτεῦσθαι
πρὸς σαφέστατον ἔλεγχον τοῦ μηδὲν τὴν εὐγένειαν ὠφελεῖν τοὺς
ἀναξίους εὐγενείας.</s></p>
</div>
<div n="211" subtype="section" type="textpart">
<p id="Section212"><s id="section212sent1">Οὗτοι μὲν οὖν εἰσι τῆς ἐπιλήπτου τάξεως, οὓς ἐξ ἀγαθῶν πονηροὺς γενομένους ὤνησαν μὲν οὐδὲν αἱ πατέρων ἀρεταί,</s><s id="section212sent2">αἱ δ’ ἐν
 τῇ ψυχῇ κακίαι μυρία ἔβλαψαν.</s><s id="section212sent3">ἔχω δ’ εἰπεῖν ἑτέρους τὴν ἐξ ἐναντίας
ἀμείνω τεταγμένους τάξιν, οἷς πρόγονοι μὲν ὑπαίτιοι, ζηλωτὸς δὲ καὶ
ἀνάπλεως εὐφημίας ὁ βίος.</s></p></div>
<div n="212" subtype="section" type="textpart">
<p id="Section213"><s id="section213sent1">τοῦ τῶν Ἰουδαίων ἔθνους ὁ πρεσβύτατος γένος μὲν ἦν Χαλδαῖος,</s><s id="section213sent2">πατρὸς δὲ ἀστρονομικοῦ τῶν περὶ τὰ μαθήματα
 διατριβόντων, οἳ τοὺς ἀστέρας θεοὺς νομίζουσι καὶ τὸν   σύμπαντα
 οὐρανόν τε καὶ κόσμον, παρ’ οὓς τό τε εὖ καὶ τὸ χεῖρον ἑκάστοις
φασὶν ἀποβαίνειν, οὐδὲν ἔξω τῶν αἰσθητῶν αἴτιον ὑπολαμβάνοντες
εἶναι.</s></p></div>
<div n="213" subtype="section" type="textpart">
<p id="Section214"><s id="section214sent1">τούτου δὲ τί ἂν εἴη χαλεπώτερον ἢ μᾶλλον ἀπελέγξαι τὴν ἐν τῇ ψυχῇ δυσγένειαν δυνάμενον δι’ ἐπιστήμης τῶν πολλῶν καὶ δευτέρων
καὶ γενητῶν εἰς ἀνεπιστημοσύνην ἰούσῃ τοῦ ἑνὸς καὶ πρεσβυτάτου καὶ
 ἀγενήτου καὶ ποιητοῦ τῶν ὅλων καὶ διά τε ταῦτα ἀρίστου καὶ διὰ
μυρία ἄλλα, ἃ διὰ μέγεθος ἀνθρώπινος λογισμὸς οὐ χωρεῖ;</s></p></div>
<div n="214" subtype="section" type="textpart">
<p id="Section215"><s id="section215sent1">ὧν ἔννοιαν</s><s id="section215sent2">λαβὼν καὶ ἐπιθειάσας καταλείπει μὲν πατρίδα καὶ γενεὰν καὶ πατρῷον
οἶκον, εἰδὼς ὅτι μένοντος μὲν αἱ τῆς πολυθέου δόξης ἐγκαταμενοῦσιν
ἀπάται ἀνήνυτον κατασκευάζουσαι τὴν τοῦ ἑνὸς εὕρεσιν, ὅς ἐστιν ἀίδιος
μόνος καὶ ὅλων πατὴρ νοητῶν τε αὖ καὶ αἰσθητῶν,</s><s id="section215sent3">εἰ δὲ μετανασταίη,
μεταναστήσεται καὶ τῆς διανοίας ἡ ἀπάτη μεθαρμοσαμένης τὴν ψευδῆ 
 δόξαν εἰς ἀλήθειαν.</s></p></div>
<div n="215" subtype="section" type="textpart">
<p id="Section216"><s id="section216sent1">ἅμα δὲ καὶ τὸν πόθον ὃν ἐπόθει γνῶναι τὸ ὂν
προσανερρίπισε λόγια χρησθέντα, οἷς ποδηγετούμενος ἐπὶ τὴν τοῦ ἑνὸς
ἀοκνοτάτῃ σπουδῇ ζήτησιν ᾔει· καὶ οὐ πρότερον ἀνῆκεν ἢ τρανοτέρας
λαβεῖν φαντασίας, οὐχὶ τῆς οὐσίας</s><s id="section216sent2">— τοῦτο γὰρ ἀμήχανον —, ἀλλὰ
 τῆς ὑπάρξεως αὐτοῦ καὶ προνοίας.</s></p></div>
<div n="216" subtype="section" type="textpart">
<p id="Section217"><s id="section217sent1">διὸ καὶ πιστεῦσαι λέγεται τῷ θεῷ 
πρῶτος, ἐπειδὴ καὶ πρῶτος ἀκλινῆ καὶ βεβαίαν ἔσχεν ὑπόληψιν, ὡς
ἔστιν ἓν αἴτιον τὸ ἀνωτάτω καὶ προνοεῖ τοῦ τε κόσμου καὶ τῶν ἐν
αὐτῷ.</s><s id="section217sent2">κτησάμενος δὲ πίστιν, τὴν τῶν ἀρετῶν βεβαιοτάτην, συνεκτᾶτο
καὶ τὰς ἄλλας ἁπάσας, ὡς παρὰ τοῖς ὑποδεξαμένοις νομίζεσθαι βασιλεύς,</s><s id="section217sent3">οὐχὶ ταῖς παρασκευαῖς</s><s id="section217sent4">— ἰδιώτης γὰρ ἦν —, ἀλλὰ τῷ περὶ τὴν ψυχὴν 
 μεγέθει, φρονήματος ὢν βασιλικοῦ.</s></p></div>
<div n="217" subtype="section" type="textpart">
<p id="Section218"><s id="section218sent1">καὶ δῆτα θεραπεύοντες αὐτὸν
διετέλουν ὡς ἄρχοντα ὑπήκοοι τὸ περὶ πάντα μεγαλεῖον τῆς φύσεως
αὐτοῦ καταπληττόμενοι τελειοτέρας οὔσης ἢ κατὰ ἄνθρωπον·</s><s id="section218sent2">οὐδὲ γὰρ</s><s id="section218sent3">ὁμιλίαις ἐχρῆτο ταῖς αὐταῖς, ἀλλ’ ἐπιθειάζων τὰ πολλὰ σεμνοτέραις·</s><s id="section218sent4">ὁπότε γοῦν κατασχεθείη, μετέβαλλε πάντα πρὸς τὸ βέλτιον, τὰς ὄψεις,
τὴν χρόαν, τὸ μέγεθος, τὰς σχέσεις, τὰς κινήσεις, τὴν φωνήν, τοῦ
θείου πνεύματος, ὅπερ ἄνωθεν καταπνευσθὲν εἰσῳκίσατο τῇ ψυχῇ, περιτιθέντος</s><s id="section218sent5">τῷ μὲν   σώματι κάλλος ἐξαίρετον, τοῖς δὲ λόγοις πειθώ,</s><s id="section218sent6">τοῖς
 δ’ ἀκούουσι σύνεσιν.</s></p></div>
<div n="218" subtype="section" type="textpart">
<p id="Section219"><s id="section219sent1">ἆρ’ οὐκ ἂν εἴποις τὸν μετανάστην τουτονί, τὸν πάντων ἔρημον οἰκείων καὶ φίλων, εὐγενέστατον εἶναι, τῆς πρὸς θεὸν
συγγενείας ὀρεχθέντα καὶ σπουδάσαντα μηχανῇ πάσῃ γνώριμον αὐτῷ
γενέσθαι καὶ ταχθέντα μὲν τάξιν ἀρίστην τὴν ἐν προφήταις,</s><s id="section219sent2">πιστεύσαντα
 δὲ μηδενὶ τῶν ἐν γενέσει πρὸ τοῦ ἀγενήτου καὶ πάντων πατρός,</s><s id="section219sent3">καὶ
βασιλέα δέ, ὡς ἔφην, παρὰ τοῖς ὑποδεξαμένοις νομισθέντα, μήθ’ ὅπλοις
μήτε στρατιωτικαῖς δυνάμεσιν, ὡς ἐνίοις ἔθος, λαβόντα τὴν ἀρχήν,
ἀλλὰ χειροτονίᾳ θεοῦ τοῦ φιλαρέτου τοὺς εὐσεβείας ἐραστὰς αὐτοκρατέσιν
ἐξουσίαις γεραίροντος ἐπ’ ὠφελείᾳ τῶν συντυγχανόντων</s><s id="section219sent4">;</s></p></div>
<div n="219" subtype="section" type="textpart">
<p id="Section220"><s id="section220sent1">οὗτος  ἅπασιν ἐπηλύταις εὐγενείας ἐστὶ κανών,</s><s id="section220sent2">δυσγένειαν μὲν τὴν ἐξ ἀλλοκότων
νόμων καὶ ἐκθέσμων ἐθῶν, ἃ λίθοις καὶ ξύλοις καὶ συνόλως
ἀψύχοις ἰσοθέους ἀπένειμε τιμάς, καταλιποῦσι,</s><s id="section220sent3">καλὴν δ’ ἀποικίαν
στειλαμένοις πρὸς ἔμψυχον τῷ ὄντι καὶ ζῶσαν πολιτείαν, ἧς ἔφορος
καὶ ἐπίσκοπος ἀλήθεια.</s></p>
 </div>
<div n="220" subtype="section" type="textpart">
<p id="Section221"><s id="section221sent1">Ταύτην τὴν εὐγένειαν οὐ μόνον θεοφιλεῖς ἄνδρες ἀλλὰ καὶ γυναῖκες ἐζήλωσαν, ἀπομαθοῦσαι μὲν ἀμαθίαν τὴν σύντροφον περὶ τιμῆς
τῶν χειροκμήτων,</s><s id="section221sent2">παιδευθεῖσαι δὲ τὴν περὶ μοναρχίας ἐπιστήμην, ᾗ</s><s id="section221sent3">μοναρχεῖται ὁ κόσμος.</s></p></div>
<div n="221" subtype="section" type="textpart">
<p id="Section222"><s id="section222sent1">Θάμαρ ἦν τῶν ἀπὸ τῆς Παλαιστίνης Συρίας
γύναιον, ἐν οἰκίᾳ καὶ πόλει τραφὲν πολυθέῳ γεμούσῃ ξοάνων καὶ
ἀγαλμάτων καὶ συνόλως ἀφιδρυμάτων. ἀλλ’ ἐπειδὴ καθάπερ ἐκ σκότους
βαθέος ἐδυνήθη βραχεῖαν αὐγὴν ἀληθείας ἰδεῖν, θανάτου κινδύνῳ πρὸς
εὐσέβειαν ηὐτομόλησεν ὀλίγα φροντίσασα τοῦ ζῆν, εἰ μὴ μέλλοι καλῶς 
ζῆν·</s><s id="section222sent2">τὸ δὲ καλῶς ἀνέφερεν ἐπ’ οὐδὲν ἕτερον ἢ τὴν θεραπείαν καὶ
 ἱκεσίαν τοῦ ἑνὸς αἰτίου.</s></p></div>
<div n="222" subtype="section" type="textpart">
<p id="Section223"><s id="section223sent1">καίτοι δυσὶν ἀδελφοῖς ἀμφοτέροις πονηροῖς ἐν
μέρει γημαμένη, κουριδίῳ μὲν τῷ προτέρῳ, τῷ δ’ ὑστέρῳ κατ’ ἐπιδικασίας
νόμον, γενεὰν τοῦ προτέρου μὴ καταλιπόντος, ἀλλ’ ὅμως
ἀκηλίδωτον διαφυλάξασα τὸν ἑαυτῆς βίον ἴσχυσε καὶ τῆς προσηκούσης 
τοῖς ἀγαθοῖς εὐφημίας ἐπιλαχεῖν καὶ τοῖς μετ’ αὐτὴν ἅπασιν εὐγενείας
ἀφορμὴ γενέσθαι. ἀλλ’ αὕτη μέν, εἰ καὶ ἀλλόφυλος,</s><s id="section223sent2">ἀλλ’ οὖν γε
 ἐλευθέρα καὶ ἐξ ἐλευθέρων καὶ οὐκ ἀσήμων ἴσως.</s></p></div>
<div n="223" subtype="section" type="textpart">
<p id="Section224"><s id="section224sent1">θεράπαιναι δὲ τῶν
ὑπὲρ Εὐφράτην ἐν ἐσχατιαῖς τῆς Βαβυλῶνος γεννηθεῖσαι προικίδιαι μὲν
ἐδόθησαν γαμουμέναις ταῖς τροφίμαις,</s><s id="section224sent2">ἄξιαι δὲ κριθεῖσαι   παρελθεῖν
εἰς εὐνὴν ἀνδρὸς σοφοῦ τὸ μὲν πρῶτον ἐκ παλλακίδων εἰς γαμετῶν 
ὄνομα καὶ σχῆμα παρῆλθον καὶ ἀντὶ θεραπαινίδων ἰσότιμοι ταῖς
δεσποίναις ὀλίγου δέω φάναι κατέστησαν ὑπ’ ἐκείνων, ὅπερ ἦν ἀπιστότατον,
πρὸς τὸ αὐτὸ ἀξίωμα παραπεμφθεῖσαι·</s><s id="section224sent3">φθόνος γὰρ οὐκ εἰσοικίζεται
σοφῶν ψυχαῖς, οὗ μὴ παρόντος κοινοπραγοῦσι τῶν ἀγαθῶν.</s></p></div>
<div n="224" subtype="section" type="textpart">
<p id="Section225"><s id="section225sent1">οἱ δ’ ἐκ τούτων νόθοι παῖδες γνησίων οὐδὲν διήνεγκαν, οὐ μόνον
παρὰ τῷ γεννήσαντι</s><s id="section225sent2">— θαυμαστὸν γὰρ οὐδέν, εἰ τοῖς μὴ ὁμογαστρίοις</s><s id="section225sent3">ὁ πάντων κοινὸς πατὴρ τὴν αὐτὴν εὔνοιαν παρεῖχεν —, ἀλλὰ καὶ παρὰ
ταῖς μητρυιαῖς·</s><s id="section225sent4">αἱ μὲν γὰρ τὸ &lt;πρὸς&gt; προγονοὺς μῖσος ἀναιρούμεναι
εἰς ἄλεκτον μεθηρμόσαντο κηδεμονίαν·</s><s id="section225sent5">οἱ δὲ προγονοὶ τῇ</s></p></div>
<div n="225" subtype="section" type="textpart">
<p id="Section226"><s id="section226sent1">κατ’ ἀντίδοσιν εὐνοίᾳ τὰς μητρυιὰς ὡς φύσει μητέρας ἐξετίμησαν· ἀδελφοί τε
 μέρει ἡμίσει τοῦ γένους νομισθέντες οὐκ ἐφ’ ἡμισείᾳ στέργειν ἀλλήλους
ἠξίωσαν, ἀλλ’ εἰς τὸ διπλάσιον τὸ τοῦ φιλεῖν καὶ ἀντιφιλεῖσθαι πάθος
συναυξήσαντες καὶ τὸ δοκοῦν ὑστερίζειν προσανεπλήρωσαν τοῖς ἐξ ἀμφοῖν
γεγονόσιν εἰς ἁρμονίαν καὶ κρᾶσιν ἠθῶν συνδραμεῖν σπουδάσαντες.</s></p>
</div>
<div n="226" subtype="section" type="textpart">
<p id="Section227"><s id="section227sent1">Τί τοίνυν μεταδοτέον τοῖς ὡς ἴδιον ἀγαθὸν τὸ ἀλλότριον,  εὐγένειαν, ὑποδυομένοις; οἳ δίχα τῶν εἰρημένων ἐχθροὶ δικαίως &lt;ἂν&gt;
νομισθεῖεν καὶ τοῦ τῶν Ἰουδαίων ἔθνους καὶ τῶν πανταχοῦ πάντων,
τοῦ μὲν ὅτι διδόασι τοῖς ὁμοφύλοις ἐκεχειρίαν ὀλιγωρεῖν ὑγιαίνοντος
&lt;βίου καὶ&gt; βεβαίου πεποιθήσει προγονικῆς ἀρετῆς,</s><s id="section227sent2">τῶν δ’ ὅτι, κἂν ἐπ’
αὐτὴν φθάσωσιν ἀκρότητα καλοκἀγαθίας, οὐδὲν ὠφεληθήσονται διὰ τὸ
 μὴ τυχεῖν γονέων καὶ πάππων ἀνεπιλήπτων.</s></p></div>
<div n="227" subtype="section" type="textpart">
<p id="Section228"><s id="section228sent1">ἧς οὐκ οἶδ’ εἴ τις βλαβερωτέρα γένοιτ’ ἂν εἰσήγησις, εἰ μήτε τοῖς ἐξ ἀγαθῶν πονηρευομένοις
ἐπακολουθήσει τιμωρὸς δίκη μήτε τοῖς ἐκ πονηρῶν ἀγαθοῖς
ἕψεται τιμή, τοῦ νόμου δοκιμάζοντος ἕκαστον αὐτὸν ἐφ’ ἑαυτοῦ καὶ
μὴ συγγενῶν ἀρεταῖς ἢ κακίαις ἐπαινοῦντος ἢ κολάζοντος.</s></p>

</div></div>
</text>
</tei>
</body></html>