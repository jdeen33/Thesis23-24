<html><body><div id="Book3" n="3" subtype="book" type="textpart">

ΝΟΜΩΝ ΙΕΡΩΝ ΑΛΛΗΓΟΡΙΑΣ
ΤΩΝ ΜΕΤΑ ΤΗΝ ΕΞΑΗΜΕΡΟΝ ΤΟ ΤΡΙΤΟΝ
<div n="Book3Ch1" subtype="chapter" type="textpart">
<p id="Section1"><s id="Section1s1">„Καὶ ἐκρύβησαν ὅ τε Ἀδὰμ καὶ ἡ γυνὴ αὐτοῦ ἀπὸ προσώπου
κυρίου τοῦ θεοῦ ἐν μέσῳ τοῦ ξύλου τοῦ παραδείσου“</s><s id="Section1s2">(Gen. 3, 8).
δόγμα εἰσηγεῖται διδάσκον, ὅτι ὁ φαῦλος φυγάς ἐστιν.</s><s id="Section1s3">εἰ γὰρ πόλις
οἰκεία τῶν σοφῶν ἡ ἀρετή, ταύτης ὁ μὴ δυνάμενος μετέχειν ἀπελήλαται
 πόλεως, ἧς ἀδυνατεῖ μετέχειν</s><s id="Section1s4">ὁ φαῦλος· ἀπελήλαται</s><s id="Section1s5">ἄρα καὶ πεφυγάδευται
μόνος ὁ φαῦλος.</s><s id="Section1s6">ὁ δ’ ἀρετῆς φυγὰς εὐθὺς ἀποκέκρυπται θεόν·</s><s id="Section1s7">εἰ γὰρ καὶ ἐμφανεῖς οἱ σοφοὶ θεῷ, ἅτε ὄντες αὐτῷ φίλοι, δῆλον ὡς
ἀποκρύπτονται</s><s id="Section1s8">καὶ καταδύονται πάντες οἱ φαῦλοι, ὡς ἂν ἐχθροὶ καὶ
δυσμενεῖς ὄντες ὀρθῷ λόγῳ.</s></p></div>
<div n="Book3Ch2" subtype="chapter" type="textpart">
<p id="Section2"><s id="Section2s1">ὅτι μὲν οὖν ἄπολις καὶ ἄοικος ὁ φαῦλός  ἐστι, μαρτυρεῖ ἐπὶ τοῦ δασέος καὶ ποικίλου τὴν κακίαν Ἠσαῦ, ὅτε φησίν·</s><s id="Section2s2">„ἦν δὲ Ἠσαῦ εἰδὼς κυνηγεῖν, ἀγροῖκος“ (Gen. 25, 27)·</s><s id="Section2s3">οὐ γὰρ πέφυκεν
ἡ τῶν παθῶν θηρευτικὴ κακία τὴν ἀρετῆς πόλιν οἰκεῖν ἀγροικίαν καὶ
ἀπαιδευσίαν μετὰ πολλῆς ἀγνωμοσύνης μεταδιώκουσα.</s><s id="Section2s4">ὁ δέ γε σοφίας
 μεστὸς Ἰακὼβ καὶ πολίτης   ἐστὶ καὶ οἰκίαν τὴν ἀρετὴν κατοικεῖ· φησὶ
 γοῦν περὶ αὐτοῦ·</s><s id="Section2s5">„Ἰακὼβ δὲ ἄπλαστος ἄνθρωπος οἰκῶν οἰκίαν“ (ibid.).</s></p></div>
<div n="Book3Ch3" subtype="chapter" type="textpart">
<p id="Section3"><s id="Section3s1">παρὸ καὶ „αἱ μαῖαι, ἐπειδὴ ἐφοβοῦντο τὸν θεόν, ἐποίησαν ἑαυταῖς οἰκίας“ (Exod. 1, 21)·</s><s id="Section3s2">αἱ γὰρ ζητητικαὶ τῶν ἀφανῶν θεοῦ μυστηρίων, ὅπερ
ἐστὶ „ζῳογονεῖν τὰ ἄρσενα“, οἰκοδομοῦσι τὰ ἀρετῆς πράγματα, οἷς καὶ
ἐνοικεῖν προῄρηνται.</s><s id="Section3s3">διὰ μὲν δὴ τούτων ἐπιδέδεικται,</s><s id="Section3s4">πῶς ὁ μὲν φαῦλος
 ἄπολίς τέ ἐστι καὶ ἄοικος, φυγὰς ἀρετῆς ὤν,</s><s id="Section3s5">ὁ δὲ σπουδαῖος καὶ
πόλιν ἔχειν καὶ οἶκον σοφίαν κεκλήρωται.</s></p></div>
<div n="Book3Ch4" subtype="chapter" type="textpart">
<p id="Section4"><s id="Section4s1">ἴδωμεν δὲ ἑξῆς, πῶς</s><s id="Section4s2">καὶ ἀποκρύπτεσθαί τις θεὸν λέγεται.</s><s id="Section4s3">εἰ δὲ μὴ ἀλληγορήσειέ τις, ἀδύνατον
παραδέξασθαι τὸ προκείμενον·</s><s id="Section4s4">πάντα γὰρ πεπλήρωκεν ὁ θεὸς
καὶ διὰ πάντων διελήλυθεν</s><s id="Section4s5">καὶ κενὸν οὐδὲν οὐδὲ ἔρημον ἀπολέλοιπεν
ἑαυτοῦ.</s><s id="Section4s6">ποῖον δή τις τόπον ἐφέξει, ἐν ᾧ οὐχὶ θεός ἐστι;</s><s id="Section4s7">μαρτυρεῖ δὲ καὶ
ἐν ἑτέροις λέγων· „ὁ θεὸς ἐν τῷ οὐρανῷ ἄνω καὶ ἐπὶ τῆς γῆς</s><s id="Section4s8">κάτω, καὶ 
οὐκ ἔστιν ἔτι πλὴν αὐτοῦ“</s><s id="Section4s9">(Deut. 4, 39). καὶ πάλιν· „ὧδε ἕστηκα
πρὸ τοῦ σέ“ (Exod. 17, 6)· πρὸ γὰρ παντὸς γενητοῦ ὁ θεός ἐστι, καὶ
 εὑρίσκεται πανταχοῦ,</s><s id="Section4s10">ὥστε οὐκ ἂν δύναιτό τις ἀποκρύπτεσθαι</s><s id="Section4s11">.</s></p></div>
<div n="Book3Ch5" subtype="chapter" type="textpart">
<p id="Section5"><s id="Section5s1">καὶ τί
θαυμάζομεν;</s><s id="Section5s2">τῶν γὰρ γενομένων τὰ συνεκτικώτατα οὐδ’ ἄν, εἴ τι γένοιτο,
ἐκφεύγειν καὶ ἀποκρύπτεσθαι δυνηθείημεν, οἷον γῆν φυγέτω τις 
ἢ ὕδωρ ἢ ἀέρα ἢ οὐρανὸν ἢ τὸν σύμπαντα κόσμον·</s><s id="Section5s3">ἀνάγκη γὰρ ἐν τούτοις
περιέχεσθαι,</s><s id="Section5s4">οὐ γὰρ ἔξω γέ τις τοῦ κόσμου φεύγειν δυνήσεται.</s></p></div>
<div n="Book3Ch6" subtype="chapter" type="textpart">
<p id="Section6"><s id="Section6s1">εἶτα &lt;μὴ&gt; τὰ μέρη τοῦ κόσμου μηδὲ τὸν κόσμον αὐτὸν δυνάμενός τις ἀποκρύπτεσθαι
τὸν θεὸν ἂν ἰσχύσαι λανθάνειν; οὐδαμῶς.</s><s id="Section6s2">τί οὖν τὸ „ἐκρύβησαν“;
ὁ φαῦλος δοκεῖ εἶναι τὸν θεὸν ἐν τόπῳ, μὴ περιέχοντα, ἀλλὰ 
περιεχόμενον· οὗ χάριν καὶ οἴεται ἀποκρύπτεσθαι, ὡς κατ’ ἐκεῖνο τὸ</s></p></div>
<div n="Book3Ch7" subtype="chapter" type="textpart">
<p id="Section7"><s id="Section7s1">μέρος οὐκ ὄντος τοῦ αἰτίου, καθ’ ὃ φωλεύειν διέγνωκεν.</s><s id="Section7s2">ἔστι
δὲ οὕτως ἐκδέξασθαι· ἐν τῷ φαύλῳ ἡ ἀληθὴς περὶ θεοῦ δόξα ἐπεσκίασται
καὶ ἀποκρύπτεται,</s><s id="Section7s3">σκότους γὰρ πλήρης ἐστὶ μηδὲν ἔχων ἐναύγασμα
θεῖον, ᾧ τὰ ὄντα περισκέψεται·</s><s id="Section7s4">ὁ δὲ τοιοῦτος πεφυγάδευται θείου χοροῦ, 
καθάπερ ὁ λεπρὸς καὶ γονορρυής,</s><s id="Section7s5">ὁ μὲν θεὸν καὶ γένεσιν, ἀντιπάλους
φύσεις, δύο χρωμάτων ὄντων, ἀγαγὼν εἰς ταὐτὸ ὡς αἴτια, ἑνὸς ὄντος
αἰτίου τοῦ δρῶντος,</s><s id="Section7s6">ὁ δὲ γονορρυὴς ἐκ κόσμου πάντα καὶ εἰς κόσμον
ἀνάγων,</s><s id="Section7s7">ὑπὸ θεοῦ δὲ μηδὲν οἰόμενος γεγονέναι, Ἡρακλειτείου δόξης
ἑταῖρος, κόρον   καὶ χρησμοσύνην καὶ ἓν τὸ πᾶν καὶ πάντα ἀμοιβῇ</s></p></div>
<div n="Book3Ch8" subtype="chapter" type="textpart">
<p id="Section8"><s id="Section8s1">εἰσάγων. διό φησι καὶ ὁ θεῖος λόγος· „ἐξαποστειλάτωσαν ἐκ τῆς ἁγίου 
ψυχῆς πάντα λεπρὸν καὶ πάντα γονορρυῆ καὶ πάντα ἀκάθαρτον ἐν ψυχῇ,</s><s id="Section8s2">ἀπὸ ἀρσενικοῦ ἕως θηλυκοῦ“ (Num. 5, 2), καὶ τοὺς θλαδίας καὶ ἀποκεκομμένους
τὰ γεννητικὰ τῆς ψυχῆς καὶ πόρνους τὴν ἑνὸς ἀρχὴν ἀποδιδράσκοντας,
οἷς ἄντικρυς ἀπείρηται εἰς ἐκκλησίαν θεοῦ φοιτᾶν (Deut.
23, 2).</s></p></div>
<div n="Book3Ch9" subtype="chapter" type="textpart">
<p id="Section9"><s id="Section9s1">οἱ δέ γε σοφοὶ λογισμοὶ οὐχ οἷον ἀποκρύπτονται, ἀλλ’ ἐμφανεῖς  εἶναι γλίχονται.</s><s id="Section9s2">οὐχ ὁρᾷς ὅτι ὁ Ἀβραὰμ „ἔτι ἦν ἑστηκὼς ἐνώπιον
κυρίου</s><s id="Section9s3">καὶ ἐγγίσας εἶπε</s><s id="Section9s4">Μὴ συναπολέσῃς δίκαιον μετὰ ἀσεβοῦς“</s><s id="Section9s5">(Gen.
18, 22. 23), τὸν ἐμφανῆ σοι καὶ γνώριμον μετὰ τοῦ φεύγοντός σε καὶ
ἀποδιδράσκοντος;</s><s id="Section9s6">οὗτος μὲν γὰρ ἀσεβής,</s><s id="Section9s7">δίκαιος δὲ ὁ ἑστηκὼς ἐναντίον
σου καὶ μὴ φεύγων· σὲ γάρ,</s><s id="Section9s8">ὦ δέσποτα, τιμᾶσθαι δίκαιον μόνον.</s></p></div>
<div n="Book3Ch10" subtype="chapter" type="textpart">
<p id="Section10"><s id="Section10s1">οὐχ  ὥσπερ δὲ ἀσεβής, οὕτω καὶ εὐσεβής τις εὑρίσκεται, ἀλλ’ ἀγαπητόν,</s><s id="Section10s2">εἰ
δίκαιος, οὗ χάριν φησί· „μὴ συναπολέσῃς δίκαιον μετὰ ἀσεβοῦς</s><s id="Section10s3">“.</s><s id="Section10s4">ἀξίως
γὰρ οὐδεὶς τὸν θεὸν τιμᾷ, ἀλλὰ δικαίως μόνον·</s><s id="Section10s5">ὁπότε γὰρ οὐδὲ τοῖς
γονεῦσιν ἴσας ἀποδοῦναι χάριτας ἐνδέχεται</s><s id="Section10s6">— ἀντιγεννῆσαι γὰρ οὐχ
οἷόν τε τούτους —, πῶς οὐκ ἀδύνατον τὸν θεὸν ἀμείψασθαι ἢ ἐπαινέσαι
 κατὰ τὴν ἀξίαν τὸν τὰ ὅλα συστησάμενον ἐκ μὴ ὄντων;</s><s id="Section10s7">πᾶσαν γὰρ
ἀρετὴν παρέσχετο.</s></p></div>
<div n="Book3Ch11" subtype="chapter" type="textpart">
<p id="Section11"><s id="Section11s1">τρεῖς οὖν καιρούς, ὦ ψυχή, τουτέστι τὸν τριμερῆ χρόνον σύμπαντα ἐμφανὴς αἰεὶ γίνου θεῷ, μὴ τὸ θῆλυ αἰσθητὸν
πάθος ἐφελκομένη, ἀλλὰ τὸν ἀνδρεῖον καὶ καρτερίας ἀσκητὴν λογισμὸν
ἐκθυμιῶσα·</s><s id="Section11s2">τρισὶ γὰρ καιροῖς τοῦ ἐνιαυτοῦ ὀφθῆναι πᾶν ἀρσενικὸν
 ἐναντίον κυρίου τοῦ θεοῦ</s><s id="Section11s3">Ἰσραὴλ ὁ ἱερὸς λόγος προστάττει (Deut. 16,
16).</s></p></div>
<div n="Book3Ch12" subtype="chapter" type="textpart">
<p id="Section12"><s id="Section12s1">διὰ τοῦτο καὶ Μωυσῆς, ὅτε ἐμφανὴς καθίσταται θεῷ, φεύγει τὸν διασκεδαστὴν τρόπον Φαραώ, ὃς αὐχεῖ λέγων</s><s id="Section12s2">μὴ εἰδέναι τὸν κύριον·</s><s id="Section12s3">„ἀνεχώρησε“ γάρ φησι „Μωυσῆς ἀπὸ προσώπου Φαραὼ καὶ κατῴκησεν
ἐν γῇ Μαδιάμ“</s><s id="Section12s4">(Exod. 2, 15), τῇ κρίσει τῶν φύσεως πραγμάτων,
 „καὶ ἐκάθισεν ἐπὶ τοῦ φρέατος", ἐκδεχόμενος</s><s id="Section12s5">τί ὁ θεὸς ἀνομβρήσει
πότιμον τῇ διψώσῃ καὶ ποθούσῃ ψυχῇ τὸ ἀγαθόν.</s></p></div>
<div n="Book3Ch13" subtype="chapter" type="textpart">
<p id="Section13"><s id="Section13s1">ἀναχωρεῖ μὲν δὴ ἀπὸ τῆς ἀθέου καὶ ἡγεμονίδος τῶν παθῶν δόξης Φαραώ, ἀναχωρεῖ</s><s id="Section13s2">δὲ εἰς Μαδιάμ, τὴν κρίσιν, ἐξετάζων πότερον ἠρεμητέον αὐτῷ   ἐστιν
ἢ δικαστέον πάλιν πρὸς τὸν φαῦλον ἐπ’ ὀλέθρῳ αὐτοῦ·</s><s id="Section13s3">σκέπτεται δέ, εἰ
ἐπιθέμενος ἰσχύσει νικηφορῆσαι, παρὸ καὶ κατέχεται ὑπομένων, ὡς ἔφην,</s><s id="Section13s4">εἰ ἀναδώσει ὁ θεὸς τῷ βαθεῖ καὶ μὴ κούφῳ λογισμῷ πηγὴν ἱκανὴν
 ἐπικλύσαι τὴν φορὰν τοῦ Αἰγυπτίων βασιλέως, τῶν παθῶν αὐτοῦ.</s></p></div>
<div n="Book3Ch14" subtype="chapter" type="textpart">
<p id="Section14"><s id="Section14s1">ἀξιοῦται 
μέντοι τῆς χάριτος·</s><s id="Section14s2">στρατευσάμενος γὰρ στρατείαν τὴν ὑπὲρ ἀρετῆς
οὐ παύεται πολεμῶν, πρὶν ἐπιδεῖν πρηνεῖς καὶ ἀπράκτους τὰς ἡδονάς.</s><s id="Section14s3">οὗ χάριν οὐ φεύγει Μωυσῆς ἀπὸ τοῦ Φαραώ,</s><s id="Section14s4">ἀνεπιστρεπτὶ γὰρ ἂν ἀπεδίδρασκεν,
ἀλλ’ ἀναχωρεῖ, τουτέστιν ἀνακωχὴν ποιεῖται τοῦ πολέμου
ἀθλητοῦ τρόπον διαπνέοντος καὶ συλλεγομένου τὸ πνεῦμα, μέχρις ἂν ἐγείρας 
τὴν φρονήσεως καὶ τῆς ἄλλης ἀρετῆς συμμαχίαν διὰ λόγων θείων μετὰ
 δυνάμεως ἐρρωμενεστάτης ἐπίθηται.</s></p></div>
<div n="Book3Ch15" subtype="chapter" type="textpart">
<p id="Section15"><s id="Section15s1">ὁ δὲ Ἰακώβ,</s><s id="Section15s2">πτερνιστὴς γάρ ἐστι,
μεθόδοις καὶ τέχναις τὴν ἀρετὴν οὐκ ἀκονιτὶ κτώμενος</s><s id="Section15s3">— οὐ γὰρ μετωνόμαστό
πω εἰς τὸν Ἰσραήλ — ἀποδιδράσκει τῶν κατὰ Λάβαν πραγμάτων,
τουτέστι χρωμάτων καὶ σχημάτων καὶ συνόλως σωμάτων, ἃ τὸν 
νοῦν διὰ τῶν αἰσθητῶν τιτρώσκειν πέφυκεν·</s><s id="Section15s4">ἐπειδὴ γὰρ αὐτὰ νικῆσαι
παρὼν κατὰ τὸ παντελὲς οὐκ ἠδύνατο, φεύγει δεδιὼς τὴν πρὸς αὐτῶν
ἧτταν· καὶ σφόδρα ἐπαίνων ἄξιος·</s><s id="Section15s5">„εὐλαβεῖς“ γάρ φησι Μωυσῆς "ποιήσετε
τοὺς υἱοὺς τοῦ ὁρῶντος“ (Lev. 15, 31), ἀλλ’ οὐ θρασεῖς καὶ τῶν</s></p></div>
<div n="Book3Ch16" subtype="chapter" type="textpart">
<p id="Section16"><s id="Section16s1">μὴ καθ’ αὑτοὺς ἐρῶντας.  „καὶ ἔκρυψεν Ἰακὼβ Λάβαν τὸν Σύρον 
τοῦ μὴ ἀναγγεῖλαι αὐτῷ ὅτι ἀποδιδράσκει. καὶ ἀπέδρα αὐτὸς καὶ τὰ
αὐτοῦ πάντα, καὶ διέβη τὸν ποταμὸν καὶ ὥρμησεν εἰς τὸ ὄρος Γαλαάδ“</s><s id="Section16s2">(Gen. 31, 20. 21).</s></p></div>
<div n="Book3Ch17" subtype="chapter" type="textpart">
<p id="Section17"><s id="Section17s1">φυσικώτατόν ἐστι τὸ κρύπτειν ὅτι ἀποδιδράσκει καὶ
μὴ ἀναγγέλλειν τῷ ἠρτημένῳ τῶν αἰσθητῶν λογισμῷ Λάβαν· οἷον ἐὰν
κάλλος ἰδὼν αἱρεθῇς αὐτῷ καὶ μέλλῃς πταίειν περὶ αὐτό,</s><s id="Section17s2">φύγε λαθὼν 
ἀπὸ τῆς φαντασίας αὐτοῦ καὶ μηκέτι ἀναγγείλῃς τῷ νῷ, τουτέστι μὴ
ἐπιλογίσῃ πάλιν μηδὲ μελετήσῃς·</s><s id="Section17s3">αἱ γὰρ συνεχεῖς ὑπομνήσεις τύπους
ἐγχαράττουσαι τρανοὺς βλάπτουσι τὴν διάνοιαν καὶ ἄκουσαν αὐτὴν</s><s id="Section17s4">&lt;πολλάκισ&gt; περιτρέπουσιν.</s><s id="Section17s5">ὁ δ’ αὐτὸς λόγος καὶ ἐπὶ πάντων τῶν καθ’
ἡντινοῦν αἴσθησιν ὁλκῶν·</s><s id="Section17s6">ἐν γὰρ τούτοις σώτειρα ἡ λαθραία φυγή, τὸ
δ’ ὑπομιμνῄσκεσθαι καὶ ἀναγγέλλειν καὶ ἀναπολεῖν κρατεῖ καὶ δουλοῦται
βιαίως τὸν λογισμόν.</s><s id="Section17s7">μηδέποτ’ οὖν, ὦ διάνοια, τὸ φανὲν αἰσθητόν, εἰ
 μέλλεις ἁλίσκεσθαι πρὸς αὐτοῦ, ἀναγγείλῃς σαυτῇ μηδὲ ἀναπολήσῃς
αὐτό, ἵνα μὴ κρατηθεῖσα κακοδαιμονῇς·</s><s id="Section17s8">ἀλλ’ ἄφετος ὁρμήσασα ἀπόδραθι
ἐλευθερίαν ἀτίθασον δουλείας χειροήθους προκρίνουσα.</s></p></div>
<div n="Book3Ch18" subtype="chapter" type="textpart">
<p id="Section18"><s id="Section18s1">διὰ τί δὲ νῦν ὡς ἀγνοοῦντος τοῦ Ἰακώβ, ὅτι Σύρος ὁ Λάβαν ἐστί, φησὶν</s><s id="Section18s2">"ἔκρυψε
 δὲ Ἰακὼβ Λάβαν τὸν Σύρον“;</s><s id="Section18s3">ἔχει δὲ καὶ τοῦτο οὐ   πάρεργον λόγον·</s><s id="Section18s4">Συρία γὰρ ἑρμηνεύεται μετέωρα·</s><s id="Section18s5">ὁ ἀσκητὴς οὖν Ἰακὼβ νοῦς, ὅτε μὲν
ὁρᾷ ταπεινὸν τὸ πάθος, περιμένει λογιζόμενος αὐτὸ νικήσειν κατὰ κράτος,</s><s id="Section18s6">ὅτε δὲ μετέωρον καὶ ὑψαυχενοῦν καὶ ὑπέρογκον, ἀποδιδράσκει τε ὁ
νοῦς ὁ ἀσκητὴς πρῶτος,</s><s id="Section18s7">εἶτα καὶ τὰ αὐτοῦ πάντα μέρη τῆς ἀσκήσεως,
ἀναγνώσεις, μελέται, θεραπεῖαι, τῶν καλῶν μνῆμαι, ἐγκράτεια, τῶν καθηκόντων
 ἐνέργειαι, καὶ διαβαίνει τὸν τῶν αἰσθητῶν ποταμὸν τὸν ἐπικλύζοντα
καὶ βαπτίζοντα τῇ φορᾷ τῶν παθῶν τὴν ψυχήν, καὶ ὁρμᾷ διαβὰς
εἰς τὸν ὑψηλὸν καὶ μετέωρον &lt;τόπον&gt; τὸν λόγον τῆς τελείας ἀρετῆς</s><s id="Section18s8">·</s></p></div>
<div n="Book3Ch19" subtype="chapter" type="textpart">
<p id="Section19"><s id="Section19s1">„ὥρμησε γὰρ εἰς τὸ ὄρος Γαλαάδ",</s><s id="Section19s2">ἑρμηνεύεται δὲ μετοικία μαρτυρίας, τοῦ θεοῦ μετοικίσαντος τὴν ψυχὴν ἀπὸ τῶν κατὰ Λάβαν παθῶν καὶ
 μαρτυρήσαντος αὐτῇ μετανάστασιν, ὅτι λυσιτελὴς καὶ συμφέρουσα, καὶ
ἀπὸ τῶν ταπεινὴν καὶ χαμαίζηλον ἀπεργαζομένων τὴν ψυχὴν κακῶν
εἰς ὕψος καὶ μέγεθος ἀρετῆς προάγοντος.</s></p></div>
<div n="Book3Ch20" subtype="chapter" type="textpart">
<p id="Section20"><s id="Section20s1">διὰ τοῦτο ὁ φίλος τῶν αἰσθήσεων καὶ κατ’ αὐτὰς ἀλλὰ μὴ κατὰ νοῦν ἐνεργῶν Λάβαν ἀγανακτεῖ καὶ
διώκει καί φησιν· „ἵνα τί κρυφῇ ἀπέδρας“ (Gen. 31, 26), ἀλλ’ οὐ παρέμεινας
 τῇ τοῦ σώματος ἀπολαύσει καὶ τῷ δόγματι τῷ &lt;τὰ&gt; περὶ σῶμα
καὶ τὰ ἐκτὸς ἀγαθὰ κρίνοντι; ἀλλὰ καὶ φεύγων ἀπὸ τῆσδε τῆς δόξης
ἐσύλησάς μου καὶ τὸ φρονεῖν, Λείαν τε καὶ Ῥαχήλ· αὗται γάρ, ἡνίκα
παρέμενον τῇ ψυχῇ, φρένας ἐνεποίουν ταύτῃ,</s><s id="Section20s2">μεταναστᾶσαι δὲ ἀμαθίαν
καὶ ἀπαιδευσίαν αὐτῇ κατέλιπον·</s><s id="Section20s3">διὸ καὶ ἐπιφέρει ὅτι „ἐκλοποφόρησάς
 με“ (ibid.), τουτέστι τὸ φρονεῖν ἔκλεψας.</s></p></div>
<div n="Book3Ch21" subtype="chapter" type="textpart">
<p id="Section21"><s id="Section21s1">τί οὖν ἦν τὸ φρονεῖν, ἐξηγήσεται· ἐπιφέρει γάρ· „καὶ ἀπήγαγες τὰς θυγατέρας μου ὡς αἰχμαλώτιδας·
καὶ εἰ ἀνήγγειλάς μοι, ἐξαπέστειλα</s><s id="Section21s2">ἄν σε“ (ibid.). οὐκ ἂν
ἐξαπέστειλας τὰ μαχόμενα ἀλλήλοις·</s><s id="Section21s3">εἰ γὰρ ἐξαπέστειλας ὄντως καὶ</s><s id="Section21s4">ἠλευθέρους τὴν ψυχήν, περιεῖλες ἂν αὐτῆς τοὺς σωματικοὺς καὶ αἰσθητικοὺς
ἅπαντας ἤχους·</s><s id="Section21s5">οὕτως γὰρ ἀπολυτροῦται κακιῶν καὶ παθῶν διάνοια.</s><s id="Section21s6">νυνὶ δὲ λέγεις μέν, ὡς ἐξαποστέλλεις ἐλευθέραν,</s><s id="Section21s7">διὰ δὲ τῶν ἔργων
ὁμολογεῖς, ὅτι κατέσχες ἂν ἐν δεσμωτηρίῳ·</s><s id="Section21s8">εἰ γὰρ „μετὰ μουσικῶν
καὶ τυμπάνων καὶ κιθάρας“ καὶ τῶν καθ’ ἑκάστην αἴσθησιν ἡδονῶν 
 προὔπεμπες, οὐκ ἂν ὄντως ἐξαπέστειλας.</s></p></div>
<div n="Book3Ch22" subtype="chapter" type="textpart">
<p id="Section22"><s id="Section22s1">οὐ γὰρ μόνον σέ, ὦ σωμάτων
καὶ χρωμάτων ἑταῖρε Λάβαν, ἀποδιδράσκομεν, ἀλλὰ καὶ πάντα τὰ
σά, ἐν οἷς καὶ αἱ τῶν αἰσθήσεων φωναὶ ταῖς τῶν παθῶν ἐνεργείαις
συνηχοῦσαι· μεμελετήκαμεν γάρ,</s><s id="Section22s2">εἴ γε ἀρετῆς ἐσμεν ἀσκηταί, μελέτην
ἀναγκαίαν, ἣν καὶ Ἰακὼβ ἐμελέτησεν, ἀπολλύναι καὶ διαφθείρειν   τοὺς
ἀλλοτρίους τῆς ψυχῆς [τοὺς] θεούς, τοὺς χωνευτοὺς θεούς, οὓς ἀπηγόρευκε 
Μωυσῆς δημιουργεῖν (Lev. 19, 4)· οὗτοι δ’ εἰσὶν ἀρετῆς μὲν
καὶ εὐπαθείας διάλυσις, κακίας δὲ καὶ παθῶν σύστασίς τε καὶ πῆξις, τὸ</s></p></div>
<div n="Book3Ch23" subtype="chapter" type="textpart">
<p id="Section23"><s id="Section23s1">γὰρ χεόμενον διαλυθὲν αὖθις πήγνυται.</s><s id="Section23s2">λέγει δὲ οὕτως·</s><s id="Section23s3">„καὶ
ἔδωκαν Ἰακὼβ τοὺς θεοὺς τοὺς ἀλλοτρίους, οἳ ἦσαν ἐν ταῖς χερσὶν 
αὐτῶν, καὶ τὰ ἐνώτια τὰ ἐν τοῖς ὠσὶν αὐτῶν, καὶ κατέκρυψεν αὐτὰ
Ἰακὼβ ὑπὸ τὴν τερέβινθον τὴν ἐν Σικίμοις“ (Gen. 35, 4). οὗτοι δ’
εἰσὶ τῶν φαύλων θεοί.</s><s id="Section23s4">ὁ δὲ Ἰακὼβ οὐ λέγεται λαμβάνειν, ἀλλὰ κρύπτειν
καὶ ἀπολλύναι· πάντῃ διηκριβωμένως·</s><s id="Section23s5">ὁ γὰρ ἀστεῖος οὐδὲν λήψεται
πρὸς περιουσίαν τῶν ἀπὸ κακίας, ἀλλὰ κρύψει καὶ ἀφανιεῖ λάθρᾳ</s><s id="Section23s6">·</s></p></div>
<div n="Book3Ch24" subtype="chapter" type="textpart">
<p id="Section24"><s id="Section24s1">καθάπερ καὶ Ἀβραὰμ τῷ Σοδόμων βασιλεῖ τεχνάζοντι ἀλόγου φύσεως
ποιήσασθαι ἀντίδοσιν πρὸς λογικήν, ἵππου πρὸς ἄνδρας, φησὶ μηδὲν
λήψεσθαι τῶν ἐκείνου, ἀλλ’ „ἐκτενεῖν“ τὴν ψυχικὴν πρᾶξιν, ὅπερ διὰ
συμβόλου „χεῖρα“ ὠνόμασε, „πρὸς τὸν θεὸν τὸν ὕψιστον“ (Gen. 14, 22),
μὴ γὰρ λήψεσθαι „ἀπὸ σπαρτίου ἕως σφαιρωτῆρος ὑποδήματος“ ἀπὸ 
πάντων τῶν ἐκείνου, ἵνα μὴ εἴπῃ πλούσιον πεποιηκέναι τὸν ὁρῶντα
 πενίαν ἀρετῆς τῆς πλουσίας ἀντιδιδούς</s><s id="Section24s2">.</s></p></div>
<div n="Book3Ch25" subtype="chapter" type="textpart">
<p id="Section25"><s id="Section25s1">κρύπτεται μὲν ἀεὶ καὶ φυλάττεται
τὰ πάθη ἐν Σικίμοις — ὠμίασις δὲ ἑρμηνεύεται,</s><s id="Section25s2">ὁ γὰρ πονούμενος
περὶ τὰς ἡδονὰς φυλακτικὸς τῶν ἡδονῶν ἐστιν —,</s><s id="Section25s3">ἀπόλλυται δὲ καὶ
διαφθείρεται παρὰ τῷ σοφῷ, οὐ πρὸς βραχύν τινα χρόνον, ἀλλ’ „ἕως τῆς 
σήμερον ἡμέρας“, τουτέστιν</s><s id="Section25s4">ἀεί·</s><s id="Section25s5">ὁ γὰρ αἰὼν ἅπας τῷ σήμερον</s><s id="Section25s6">παραμετρεῖται,</s><s id="Section25s7">μέτρον γὰρ τοῦ παντὸς χρόνου ὁ ἡμερήσιος κύκλος.</s></p></div>
<div n="Book3Ch26" subtype="chapter" type="textpart">
<p id="Section26"><s id="Section26s1">διὸ καὶ ἐξαίρετον δίδωσι τῷ Ἰωσὴφ τὰ Σίκιμα ὁ Ἰακώβ</s><s id="Section26s2">(Gen. 48, 22), τὰ
σωματικὰ καὶ αἰσθητικά, μετιόντι τὸν ἐν τούτοις πόνον,</s><s id="Section26s3">τῷ δ’ ἐξομολογουμένῳ
Ἰούδᾳ οὐχὶ δόσεις, ἀλλὰ αἴνεσιν καὶ ὕμνους καὶ θεοπρεπεῖς
 ᾠδὰς πρὸς τῶν ἀδελφῶν (Gen. 49, 8). τὰ δὲ Σίκιμα ὁ Ἰακὼβ λαμβάνει
οὐ παρὰ θεοῦ, ἀλλ’ „ἐν μαχαίρᾳ καὶ τόξοις“, λόγοις τμητικοῖς
καὶ ἀμυντηρίοις·</s><s id="Section26s4">ὑποτάττει γὰρ καὶ τὰ δεύτερα ἑαυτῷ ὁ σοφός,</s><s id="Section26s5">ὑποτάξας δὲ οὐ φυλάττει, ἀλλὰ χαρίζεται τῷ πεφυκότι πρὸς αὐτά.</s></p></div>
<div n="Book3Ch27" subtype="chapter" type="textpart">
<p id="Section27"><s id="Section27s1">οὐχ ὁρᾷς ὅτι καὶ τοὺς θεοὺς δοκῶν λαμβάνειν οὐκ εἴληφεν, ἀλλὰ ἀπέκρυψε
   καὶ ἠφάνισε καὶ διέφθειρε τὸν ἀεὶ χρόνον ἀφ’ ἑαυτοῦ;</s><s id="Section27s2">τίνι οὖν ψυχῇ
 ἀποκρύπτειν καὶ ἀφανίζειν κακίαν ἐγένετο, εἰ μὴ ᾗ ὁ θεὸς ἐνεφανίσθη,
ἣν καὶ τῶν ἀπορρήτων μυστηρίων ἠξίωσε; φησὶ γάρ·</s><s id="Section27s3">„μὴ κρύψω ἐγὼ
ἀπὸ Ἀβραὰμ τοῦ παιδός μου ἃ ἐγὼ ποιῶ" (Gen. 18, 17) ; εὖ, σῶτερ,
ὅτι τὰ σεαυτοῦ ἔργα ἐπιδείκνυσαι τῇ ποθούσῃ τὰ καλὰ ψυχῇ καὶ οὐδὲν
 αὐτὴν τῶν σῶν ἔργων ἐπικέκρυψαι. τούτου χάριν ἰσχύει φεύγειν κακίαν
καὶ ἀποκρύπτειν καὶ συσκιάζειν καὶ ἀπολλύναι ἀεὶ τὸ βλαβερὸν πάθος.</s></p></div>
<div n="Book3Ch28" subtype="chapter" type="textpart">
<p id="Section28"><s id="Section28s1">Ὃν μὲν οὖν τρόπον φυγάς τέ ἐστιν ὁ φαῦλος καὶ ἀποκρύπτεται θεόν, δεδηλώκαμεν·</s><s id="Section28s2">νυνὶ δὲ σκεψώμεθα, ὅπου ἀποκρύπτεται. „ἐν
μέσῳ“ φησί „τοῦ ξύλου τοῦ παραδείσου"</s><s id="Section28s3">(Gen. 3, 8), τουτέστι κατὰ
 μέσον τὸν νοῦν, ὃς καὶ αὐτὸς μέσος ἐστὶν ὡσανεὶ παραδείσου τῆς ὅλης
ψυχῆς·</s><s id="Section28s4">ὁ γὰρ ἀποδιδράσκων θεὸν καταφεύγει εἰς ἑαυτόν.</s></p></div>
<div n="Book3Ch29" subtype="chapter" type="textpart">
<p id="Section29"><s id="Section29s1">δυοῖν γὰρ ὄντων τοῦ τε τῶν ὅλων νοῦ, ὅς ἐστι θεός, καὶ τοῦ ἰδίου,</s><s id="Section29s2">ὁ μὲν φεύγων
ἀπὸ τοῦ καθ’ αὑτὸν καταφεύγει ἐπὶ τὸν συμπάντων</s><s id="Section29s3">— ὁ γὰρ νοῦν τὸν ἴδιον
ἀπολείπων ὁμολογεῖ μηδὲν εἶναι τὰ κατὰ τὸν ἀνθρώπινον νοῦν,</s><s id="Section29s4">ἅπαντα
 δὲ προσάπτει θεῷ —,</s><s id="Section29s5">ὁ δὲ πάλιν ἀποδιδράσκων θεὸν τὸν μὲν οὐδενὸς
αἴτιόν φησιν εἶναι,</s><s id="Section29s6">τῶν δὲ γινομένων ἁπάντων ἑαυτόν·</s></p></div>
<div n="Book3Ch30" subtype="chapter" type="textpart">
<p id="Section30"><s id="Section30s1">λέγεται γοῦν παρὰ πολλοῖς, ὅτι τὰ ἐν τῷ κόσμῳ πάντα φέρεται χωρὶς ἡγεμόνος
ἀπαυτοματίζοντα,</s><s id="Section30s2">τέχνας δὲ καὶ ἐπιτηδεύματα καὶ νόμους καὶ ἔθη καὶ
πολιτικὰ καὶ ἴδια καὶ κοινὰ δίκαια πρός τε ἀνθρώπους καὶ πρὸς τὰ
 ἄλογα ζῷα ἔθετο μόνος ὁ ἀνθρώπινος νοῦς.</s></p></div>
<div n="Book3Ch31" subtype="chapter" type="textpart">
<p id="Section31"><s id="Section31s1">ἀλλ’ ὁρᾷς, ὦ ψυχή, τῶν δοξῶν τὸ παραλλάττον·</s><s id="Section31s2">ἡ μὲν γὰρ τὸν ἐπὶ μέρους τὸν γενητὸν καὶ</s><s id="Section31s3">θνητὸν ἀπολιποῦσα τὸν τῶν ὅλων καὶ ἀγένητον καὶ ἄφθαρτον ἐπιγράφεται
ὄντως,</s><s id="Section31s4">ἡ δὲ πάλιν θεὸν ἀποδοκιμάζουσα τὸν μηδ’ αὑτῷ βοηθῆσαι ἱκανὸν</s></p></div>
<div n="Book3Ch32" subtype="chapter" type="textpart">
<p id="Section32"><s id="Section32s1">νοῦν σύμμαχον ἐπισπᾶται πλημμελῶς.  τούτου χάριν καὶ
Μωυσῆς φησιν ὅτι „ἐὰν &lt;ἐν&gt; τῷ διορύγματι εὑρεθῇ ὁ κλέπτης καὶ
πληγεὶς ἀποθάνῃ, οὐκ ἔστιν αὐτῷ φόνος·</s><s id="Section32s2">ἐὰν δὲ καὶ ὁ ἥλιος ἀνατείλῃ 
ἐπ’ αὐτῷ, ἔνοχός ἐστιν, ἀνταποθανεῖται“ (Exod. 22, 1. 2).</s><s id="Section32s3">ἐὰν γάρ
τις τὸν ἑστῶτα καὶ ὑγιῆ καὶ ὀρθὸν διακόψῃ καὶ διέλῃ λόγον, ὃς θεῷ
μόνῳ τὸ πάντα δύνασθαι μαρτυρεῖ, καὶ εὑρεθῇ ἐν τῷ διορύγματι
τουτέστιν ἐν τῷ τετρημένῳ καὶ διῃρημένῳ, ὃς τὸν ἴδιον νοῦν ἐνεργοῦντα
 οἶδεν, ἀλλ’ οὐ θεόν, κλέπτης ἐστὶ τὰ ἀλλότρια ἀφαιρούμενος</s><s id="Section32s4">·</s></p></div>
<div n="Book3Ch33" subtype="chapter" type="textpart">
<p id="Section33"><s id="Section33s1">θεοῦ γὰρ 
τὰ πάντα κτήματα,</s><s id="Section33s2">ὥστε ὁ ἑαυτῷ τι προσνέμων τὰ ἑτέρου νοσφίζεται
καὶ πληγὴν ἔχει παγχάλεπον καὶ δυσίατον, οἴησιν, πρᾶγμα ἀμαθίας καὶ
ἀπαιδευσίας συγγενές. τὸν δὲ πλήττοντα παρησύχασεν·</s><s id="Section33s3">οὐ γάρ ἐστιν
ἕτερος τοῦ πληττομένου·</s><s id="Section33s4">ἀλλ’   ὥσπερ ὁ τρίβων ἑαυτὸν καὶ τρίβεται καὶ
ὁ ἐκτείνων ἑαυτὸν καὶ ἐκτείνεται</s><s id="Section33s5">— τήν τε γὰρ τοῦ δρῶντος δύναμιν 
καὶ τὸ τοῦ ὑπομένοντος πάθος αὐτὸς ἐκδέχεται —, οὕτως ὁ κλέπτων
τὰ θεοῦ καὶ ἑαυτῷ ἐπιγράφων ὑπὸ τῆς ἑαυτοῦ ἀθεότητός τε καὶ οἰήσεως
 αἰκίζεται.</s></p></div>
<div n="Book3Ch34" subtype="chapter" type="textpart">
<p id="Section34"><s id="Section34s1">εἴθε μέντοι πληχθεὶς ἀποθάνοι, τουτέστιν ἄπρακτος διατελέσειεν·</s><s id="Section34s2">ἧττον γὰρ ἁμαρτάνειν δόξει.</s><s id="Section34s3">τῆς γὰρ κακίας ἡ μὲν ἐν σχέσει
θεωρεῖται,</s><s id="Section34s4">ἡ δὲ ἐν κινήσει θεωρεῖται·</s><s id="Section34s5">νεύει δὲ πρὸς τὰς τῶν ἀποτελεσμάτων 
ἐκπληρώσεις ἡ ἐν τῷ κινεῖσθαι, διὸ καὶ χείρων τῆς κατὰ
 σχέσιν ἐστίν.</s></p></div>
<div n="Book3Ch35" subtype="chapter" type="textpart">
<p id="Section35"><s id="Section35s1">ἐὰν οὖν ἡ διάνοια ἀποθάνῃ ἡ δοξάζουσα αὑτὴν αἰτίαν
τῶν γινομένων, ἀλλὰ μὴ θεόν, τουτέστιν ἠρεμήσῃ καὶ συσταλῇ, οὐκ
ἔστιν αὐτῇ φόνος· οὐκ ἀνῄρηκε τελέως τὸ ἔμψυχον δόγμα τὸ θεῷ τὰς
ἁπάσας δυνάμεις ἐπιγράφον·</s><s id="Section35s2">ἐὰν δὲ ἀνατείλῃ ὁ ἥλιος, τουτέστιν ὁ φαινόμενος 
λαμπρὸς νοῦς ἐν ἡμῖν, καὶ δόξῃ πάντα διορᾶν καὶ πάντα βραβεύειν
καὶ μηδὲν ἐκφεύγειν ἑαυτόν, ἔνοχός ἐστιν, ἀνταποθανεῖται τοῦ
ἐμψύχου δόγματος ὃ ἀνεῖλε, καθ’ ὃ μόνος αἴτιός ἐστιν ὁ θεός, εὑρισκόμενος
ἄπρακτος καὶ νεκρὸς ὄντως αὐτός, ἀψύχου καὶ θνητοῦ καὶ πλημμελοῦς</s></p></div>
<div n="Book3Ch36" subtype="chapter" type="textpart">
<p id="Section36"><s id="Section36s1">δόγματος εἰσηγητὴς γεγενημένος.  παρὸ καὶ καταρᾶται ὁ 
ἱερὸς λόγος τιθέντι ἐν ἀποκρύφῳ γλυπτὸν ἢ χωνευτόν, ἔργον χειρῶν</s><s id="Section36s2">τεχνίτου (Deut. 27, 15).</s><s id="Section36s3">τί γὰρ τὰς φαύλας δόξας, ὅτι ποιός ἐστιν ὁ
θεὸς ὡς καὶ τὰ γλυπτὰ ὁ ἄποιος, ὅτι φθαρτὸς ὡς τὰ χωνευτὰ ὁ ἄφθαρτος,
ταμιεύεις καὶ θησαυρίζεις,</s><s id="Section36s4">ὦ διάνοια, ἐν σαυτῇ, ἀλλ’ οὐκ εἰς μέσον
προφέρεις, ἵν’ ὑπὸ τῶν ἀσκητῶν τῆς ἀληθείας ἃ χρὴ διδαχθῇς;</s><s id="Section36s5">οἴει
 μὲν γὰρ τεχνική τις εἶναι, ὅτι κατὰ τῆς ἀληθείας ἀμούσους πιθανότητας
μεμελέτηκας,</s><s id="Section36s6">ἄτεχνος δὲ ἀνευρίσκῃ νόσον χαλεπὴν ψυχῆς ἀμαθίαν
οὐκ ἐθέλουσα θεραπεύεσθαι.</s></p></div>
<div n="Book3Ch37" subtype="chapter" type="textpart">
<p id="Section37"><s id="Section37s1">ὅτι δὲ ὁ φαῦλος εἰς τὸν σποράδα νοῦν ἑαυτοῦ καταδύεται φεύγων τὸν ὄντα,</s><s id="Section37s2">μαρτυρήσει Μωυσῆς ὁ „πατάξας
τὸν Αἰγύπτιον καὶ κρύψας ἐν τῇ ἄμμῳ“</s><s id="Section37s3">(Exod. 2, 12), ὅπερ ἦν,
 συλλογισάμενος τὸν προστατεῖν λέγοντα &lt;τὰ&gt; τοῦ σώματος καὶ μηδὲν τὰ
ψυχῆς νομίζοντα καὶ τέλος ἡγούμενον τὰς ἡδονάς</s><s id="Section37s4">·</s></p></div>
<div n="Book3Ch38" subtype="chapter" type="textpart">
<p id="Section38"><s id="Section38s1">κατανοήσας γὰρ τὸν πόνον τοῦ τὸν θεὸν ὁρῶντος, ὃν ἐπιτίθησιν αὐτῷ ὁ βασιλεὺς τῆς Αἰγύπτου,
ἡ τῶν παθῶν ἡγεμονὶς κακία, ὁρᾷ τὸν Αἰγύπτιον ἄνθρωπον, τὸ
ἀνθρώπειον καὶ ἐπίκηρον πάθος, τύπτοντα καὶ αἰκιζόμενον τὸν ὁρῶντα,</s><s id="Section38s2">περιβλεψάμενος δὲ τὴν ὅλην ψυχὴν ὧδε κἀκεῖσε καὶ μηδένα ἰδὼν ἑστῶτα,
 ὅτι μὴ τὸν ὄντα θεόν, τὰ δ’ ἄλλα κλονούμενα καὶ σαλευόμενα,   πατάξας
καὶ συλλογισάμενος τὸν φιλήδονον κρύπτει ἐν τῷ σποράδι καὶ πεφορημένῳ
νῷ, ὃς συμφυΐας καὶ ἑνώσεως τῆς πρὸς τὸ καλὸν ἐστέρηται.</s></p></div>
<div n="Book3Ch39" subtype="chapter" type="textpart">
<p id="Section39"><s id="Section39s1">οὗτος μὲν οὖν ἀποκέκρυπται εἰς αὑτόν·</s><s id="Section39s2">ὁ δὲ ἐναντίος τούτῳ φεύγει μὲν ἀφ’ ἑαυτοῦ,</s><s id="Section39s3">καταφεύγει δ’ ἐπὶ τὸν τῶν ὄντων θεόν.</s><s id="Section39s4">διὸ καί φησιν·
„ἐξήγαγεν αὐτὸν ἔξω καὶ εἶπεν</s><s id="Section39s5">Ἀνάβλεψον εἰς τὸν οὐρανὸν καὶ ἀρίθμησον
τοὺς ἀστέρας“ (Gen. 15, 5), οὓς ἐβουλόμεθα μὲν περιλαβεῖν καὶ
περιαθρῆσαι ἄπληστοι τῶν ἀρετῆς ὄντες ἐρώτων,</s><s id="Section39s6">ἀδυνατοῦμεν δὲ πλοῦτον
ἀναμετρῆσαι θεοῦ.</s></p></div>
<div n="Book3Ch40" subtype="chapter" type="textpart">
<p id="Section40"><s id="Section40s1">ἀλλ’ ὅμως χάρις τῷ φιλοδώρῳ, ὅτι οὕτω σπέρματα  ἐν ψυχῇ βαλέσθαι φησὶ τηλαυγῆ καὶ λαμπρὰ καὶ δι’ ὅλων νοερὰ ὡς
τοὺς ἀστέρας ἐν οὐρανῷ.</s><s id="Section40s2">οὐ παρέργως δὲ πρόσκειται τῷ „ἐξήγαγεν
αὐτὸν“ τὸ „ἔξω“;</s><s id="Section40s3">τίς γὰρ ἔνδον ἐξάγεται;</s><s id="Section40s4">ἀλλὰ μήποτε ὃ λέγει</s><s id="Section40s5">τοιοῦτόν
ἐστιν· ἐξήγαγεν αὐτὸν εἰς τὸ ἐξωτάτω χωρίον,</s><s id="Section40s6">οὐκ εἴς τι τῶν
ἐκτός, ὃ δύναται ὑπ’ ἄλλων περιέχεσθαι·</s><s id="Section40s7">ὥσπερ γὰρ ἐν ταῖς οἰκίαις τοῦ
 θαλάμου</s><s id="Section40s8">ἐκτὸς μέν ἐστιν ὁ ἀνδρών,</s><s id="Section40s9">ἐντὸς δὲ ὁ αὐλών, καὶ ἡ αὔλειος</s><s id="Section40s10">ἐκτὸς μὲν τῆς αὐλῆς, εἴσω δὲ τοῦ πυλῶνος, οὕτως καὶ ἐπὶ ψυχῆς δύναται
 τὸ ἐκτός τινος ἐντὸς εἶναι [τοῦ] ἑτέρου.</s></p></div>
<div n="Book3Ch41" subtype="chapter" type="textpart">
<p id="Section41"><s id="Section41s1">οὕτως οὖν ἀκουστέον· τὸν
νοῦν εἰς τὸ ἐξώτατον ἐξήγαγε.</s><s id="Section41s2">τί γὰρ ὄφελος ἦν καταλιπεῖν αὐτὸν τὸ
σῶμα, καταφυγεῖν δὲ ἐπ’ αἴσθησιν;</s><s id="Section41s3">τί δὲ αἰσθήσει μὲν ἀποτάξασθαι,
λόγῳ δὲ ὑποστεῖλαι τῷ γεγωνῷ;</s><s id="Section41s4">χρὴ γὰρ τὸν μέλλοντα νοῦν ἐξάγεσθαι 
καὶ ἐν ἐλευθερίᾳ ἀφίεσθαι πάντων ὑπεκστῆναι, σωματικῶν ἀναγκῶν, αἰσθητικῶν
ὀργάνων, [κατα]λόγων σοφιστικῶν, πιθανοτήτων, τὰ τελευταῖα</s></p></div>
<div n="Book3Ch42" subtype="chapter" type="textpart">
<p id="Section42"><s id="Section42s1">καὶ ἑαυτοῦ.</s><s id="Section42s2">διὸ καὶ ἐν ἑτέροις αὐχεῖ λέγων·</s><s id="Section42s3">„κύριος ὁ θεὸς
τοῦ οὐρανοῦ καὶ ὁ θεὸς τῆς γῆς, ὃς ἔλαβέ με ἐκ τοῦ οἴκου τοῦ πατρός
μου“ (Gen. 24, 7)· οὐ γάρ ἐστι &lt;τὸν&gt; κατοικοῦντα ἐν σώματι καὶ τῷ
θνητῷ γένει δυνατὸν θεῷ συγγενέσθαι, ἀλλὰ τὸν &lt;ὃν&gt; ἐκ
τοῦ δεσμωτηρίου θεὸς
 διαρρύεται.</s></p></div>
<div n="Book3Ch43" subtype="chapter" type="textpart">
<p id="Section43"><s id="Section43s1">οὗ ἕνεκα καὶ ἡ τῆς ψυχῆς χαρὰ Ἰσαάκ, ὅταν
ἀδολεσχῇ καὶ ἰδιάζῃ θεῷ, ἐξέρχεται ἀπολείπων ἑαυτὸν καὶ τὸν ἴδιον
νοῦν·</s><s id="Section43s2">„ἐξῆλθε“ γάρ φησιν „Ἰσαὰκ ἀδολεσχῆσαι εἰς τὸ πεδίον τὸ πρὸς
δείλης“ (Gen. 24, 63).</s><s id="Section43s3">καὶ Μωυσῆς δὲ ὁ προφητικὸς λόγος φησίν· 
„ὅταν ἐξέλθω τὴν πόλιν“, τὴν ψυχήν</s><s id="Section43s4">— πόλις γάρ ἐστι καὶ αὕτη τοῦ
ζῴου νόμους διδοῦσα καὶ ἔθη — „ἐκπετάσω τὰς χεῖρας“ (Exod. 9, 29),
καὶ ἀναπετάσω καὶ ἐξαπλώσω πάσας τὰς πράξεις θεῷ μάρτυρα καλῶν
καὶ ἐπίσκοπον ἑκάστης, ὃν κακία κρύπτεσθαι οὐ πέφυκεν,</s><s id="Section43s5">ἐξαπλοῦσθαι
 δὲ καὶ φανερῶς ὁρᾶσθαι.</s></p></div>
<div n="Book3Ch44" subtype="chapter" type="textpart">
<p id="Section44"><s id="Section44s1">ὅταν μέντοι διὰ πάντων ἡ ψυχὴ καὶ λόγων 
καὶ ἔργων ἐξαπλωθῇ καὶ ἐκθειασθῇ, παύονται τῶν αἰσθήσεων αἱ φωναὶ
καὶ πάντες οἱ ὀχληροὶ καὶ δυσώνυμοι ἦχοι·</s><s id="Section44s2">φωνεῖ γὰρ καὶ καλεῖ τὸ
μὲν ὁρατὸν τὴν ὅρασιν ἐφ’ ἑαυτό,</s><s id="Section44s3">ἡ δὲ φωνὴ τὴν ἀκοήν,</s><s id="Section44s4">ὁ δὲ ἀτμὸς
τὴν ὄσφρησιν, καὶ συνόλως τὸ αἰσθητὸν τὴν αἴσθησιν ἐφ’ ἑαυτὸ προσκαλεῖται·</s><s id="Section44s5">ταῦτα δὲ πάντα παύεται, ὅταν ἐξελθοῦσα τὴν ψυχῆς πόλιν ἡ</s></p></div>
<div n="Book3Ch45" subtype="chapter" type="textpart">
<p id="Section45"><s id="Section45s1">διάνοια θεῷ τὰς ἑαυτῆς πράξεις καὶ διανοήσεις ἀνάψῃ.</s><s id="Section45s2">καὶ γάρ
εἰσιν „αἱ χεῖρες Μωυσεῖ βαρεῖαι“ (Exod. 17, 12)·</s><s id="Section45s3">ἐπειδὴ γὰρ αἱ τοῦ
φαύλου πράξεις ἀνεμιαῖοί τε καὶ κοῦφαι, γένοιντ’ ἂν αἱ τοῦ σοφοῦ βαρεῖαι
καὶ ἀκίνητοι οὐδ’ εὐσάλευτοι· παρὸ καὶ στηρίζονται ὑπό τε Ἀαρών, τοῦ</s><s id="Section45s4">λόγου, καὶ Ὤρ, ὅ ἐστι φῶς· οὐδὲν &lt;δὲ&gt; τῶν πραγμάτων
φῶς ἐναργέστερόν ἐστιν ἀληθείας·</s><s id="Section45s5">βούλεται οὖν διὰ συμβόλων σοι παραστῆσαι, ὅτι αἱ
τοῦ σοφοῦ πράξεις στηρίζονται ὑπὸ τῶν ἀναγκαιοτάτων λόγου τε καὶ
ἀληθείας.</s><s id="Section45s6">διὸ καὶ Ἀαρὼν ὅταν τελευτᾷ, τουτέστιν ὅταν τελειωθῇ, εἰς
 Ὤρ, ὅ ἐστι φῶς, ἀνέρχεται (Num. 20, 25)·</s><s id="Section45s7">τὸ γὰρ τέλος τοῦ λόγου
ἀλήθειά ἐστιν ἡ φωτὸς τηλαυγεστέρα, εἰς ἣν σπουδάζει ὁ λόγος ἐλθεῖν.</s></p></div>
<div n="Book3Ch46" subtype="chapter" type="textpart">
<p id="Section46"><s id="Section46s1">οὐχ ὁρᾷς ὅτι καὶ τὴν παρὰ τοῦ θεοῦ σκηνὴν (Exod. 33, 7) λαβών, τουτέστι σοφίαν, ἐν ᾗ κατασκηνοῖ καὶ ἐνοικεῖ ὁ σοφός, ἔπηξε καὶ ἐβεβαιώσατο
καὶ κραταιῶς ἱδρύσατο, οὐκ ἐν τῷ σώματι, ἀλλ’ ἔξω τούτου;</s><s id="Section46s2">παρεμβολῇ γὰρ αὐτὸ ἀπεικάζει, στρατοπέδῳ πολέμων καὶ κακῶν ὅσα
πόλεμος ἐργάζεται πλήρει, μετουσίαν εἰρήνης οὐκ ἔχοντι.</s><s id="Section46s3">„καὶ ἐκλήθη
ἡ σκηνὴ μαρτυρίου“, σοφία μαρτυρουμένη ὑπὸ θεοῦ·</s><s id="Section46s4">καὶ γὰρ „πᾶς ὁ
ζητῶν κύριον ἐξεπορεύετο“, παγκάλως</s><s id="Section46s5">·</s></p></div>
<div n="Book3Ch47" subtype="chapter" type="textpart">
<p id="Section47"><s id="Section47s1">εἰ γὰρ ζητεῖς θεόν, ὦ διάνοια, ἐξελθοῦσα ἀπὸ σαυτῆς ἀναζήτει,</s><s id="Section47s2">μένουσα δὲ ἐν τοῖς σωματικοῖς ὄγκοις
 ἢ ταῖς κατὰ νοῦν οἰήσεσιν ἀζητήτως ἔχεις τῶν θείων, κἂν ἐπιμορφάζῃς
ὅτι ζητεῖς·</s><s id="Section47s3">εἰ δὲ ζητοῦσα εὑρήσεις θεόν, ἄδηλον,</s><s id="Section47s4">πολλοῖς γὰρ οὐκ ἐφανέρωσεν
ἑαυτόν, ἀλλ’ ἀτελῆ τὴν σπουδὴν ἄχρι παντὸς ἔσχον·</s><s id="Section47s5">ἐξαρκεῖ
μέντοι πρὸς μετουσίαν ἀγαθῶν καὶ ψιλὸν τὸ ζητεῖν μόνον,</s><s id="Section47s6">ἀεὶ γὰρ αἱ
ἐπὶ τὰ καλὰ ὁρμαί, κἂν τοῦ τέλους ἀτυχῶσι, τοὺς χρωμένους προευφραίνουσιν.</s></p></div>
<div n="Book3Ch48" subtype="chapter" type="textpart">
<p id="Section48"><s id="Section48s1">οὕτως ὁ μὲν φαῦλος ἀρετήν γε φεύγων καὶ θεὸν ἀποκρυπτόμενος ἐπ’ ἀσθενῆ βοηθὸν καταφεύγει τὸν ἴδιον νοῦν,</s><s id="Section48s2">ὁ δὲ σπουδαῖος ἔμπαλιν
 ἑαυτὸν ἀποδιδράσκων ἀναστρέφει πρὸς τὴν τοῦ ἑνὸς ἐπίγνωσιν,   καλὸν
δρόμον καὶ πάντων ἄριστον ἀγώνισμα τοῦτο νικῶν.</s></p></div>
<div n="Book3Ch49" subtype="chapter" type="textpart">
<p id="Section49"><s id="Section49s1">„Καὶ ἐκάλεσε κύριος ὁ θεὸς τὸν Ἀδὰμ καὶ εἶπεν αὐτῷ</s><s id="Section49s2">Ποῦ εἶ“ (Gen. 3, 9) ; διὰ τί μόνος καλεῖται ὁ Ἀδάμ, συγκεκρυμμένης
αὐτῷ καὶ τῆς γυναικός;</s><s id="Section49s3">λεκτέον οὖν πρῶτον, ὅτι καλεῖται ὁ νοῦς ὅπου
ἦν, ὅταν ἔλεγχον λαμβάνῃ καὶ ἐπίστασιν τῆς τροπῆς·</s><s id="Section49s4">οὐ μόνον &lt;δ’&gt;</s><s id="Section49s5">αὐτὸς καλεῖται, ἀλλὰ καὶ αἱ δυνάμεις αὐτοῦ πᾶσαι,</s><s id="Section49s6">ἄνευ γὰρ τῶν δυνάμεων
ὁ νοῦς καθ’ ἑαυτὸν γυμνὸς καὶ οὐδὲ ὢν εὑρίσκεται· μία δὲ τῶν
 δυνάμεων καὶ ἡ αἴσθησις, ἥτις ἐστὶ γυνή.</s></p></div>
<div n="Book3Ch50" subtype="chapter" type="textpart">
<p id="Section50"><s id="Section50s1">συγκέκληται οὖν τῷ Ἀδὰμ
τῷ νῷ καὶ ἡ γυνὴ αἴσθησις·</s><s id="Section50s2">ἰδίᾳ δ’ αὐτὴν οὐ καλεῖ· διὰ τί; ὅτι ἄλογος
οὖσα ἔλεγχον ἐξ ἑαυτῆς λαμβάνειν οὐ δύναται·</s><s id="Section50s3">οὔτε γὰρ ἡ ὅρασις οὔθ’ 
ἡ ἀκοὴ οὔτε τις τῶν ἄλλων αἰσθήσεων διδακτή,</s><s id="Section50s4">ὥστε οὐ δύναται κατάληψιν
πραγμάτων ποιήσασθαι·</s><s id="Section50s5">μόνων γὰρ σωμάτων διακριτικὴν εἰργάσατο
αὐτὴν ὁ ἐργασάμενος·</s><s id="Section50s6">ὁ δὲ νοῦς ὁ διδασκόμενός ἐστιν, οὗ χάριν αὐτὸν</s></p></div>
<div n="Book3Ch51" subtype="chapter" type="textpart">
<p id="Section51"><s id="Section51s1">ἀλλ’ οὐ τὴν αἴσθησιν προκέκληται.</s><s id="Section51s2">τὸ δὲ „ποῦ εἶ“ πολλαχῶς
ἔστιν ἀποδοῦναι·</s><s id="Section51s3">ἅπαξ μὲν οὐ τὸ πευστικόν, ἀλλὰ τὸ ἀποφαντικὸν τὸ 
ἴσον τῷ „ἐν τόπῳ ὑπάρχεις“ βαρυτονουμένου τοῦ „ποὺ εἶ“·</s><s id="Section51s4">ἐπειδὴ γὰρ
ᾠήθης τὸν θεὸν ἐν τῷ παραδείσῳ περιπατεῖν καὶ ὑπὸ τούτου περιέχεσθαι,
μάθε ὅτι &lt;οὐκ&gt; εὖ τοῦτο πέπονθας, καὶ ἄκουσον παρὰ τοῦ
ἐπισταμένου θεοῦ ῥῆσιν ἀληθεστάτην, ὅτι ὁ μὲν θεὸς οὐχί που</s><s id="Section51s5">— οὐ γὰρ
περιέχεται ἀλλὰ περιέχει τὸ πᾶν —, τὸ δὲ γενόμενον ἐν τόπῳ,</s><s id="Section51s6">περιέχεσθαι 
 γὰρ αὐτὸ ἀλλ’ οὐ περιέχειν ἀναγκαῖον.</s></p></div>
<div n="Book3Ch52" subtype="chapter" type="textpart">
<p id="Section52"><s id="Section52s1">δεύτερον δὲ τὸ λεγόμενον
ἴσον ἐστὶ τούτῳ· ποῦ γέγονας,</s><s id="Section52s2">ὦ ψυχή; ἀνθ’ οἵων ἀγαθῶν οἷα
ᾕρησαι κακά; καλέσαντός σε τοῦ θεοῦ πρὸς μετουσίαν ἀρετῆς κακίαν
μετέρχῃ, καὶ τὸ τῆς ζωῆς ξύλον, τουτέστι σοφίας ᾗ δυνήσῃ ζῆν, παρασχόντος
εἰς ἀπόλαυσιν ἀμαθίας καὶ φθορᾶς ἐνεφορήθης, κακοδαιμονίαν 
 τὸν ψυχῆς θάνατον εὐδαιμονίας τῆς ἀληθινῆς ζωῆς</s><s id="Section52s3">προκρίνασα;</s></p></div>
<div n="Book3Ch53" subtype="chapter" type="textpart">
<p id="Section53"><s id="Section53s1">τρίτον
ἐστὶ τὸ πευστικόν, πρὸς ὃ δύο γένοιντ’ ἂν ἀποκρίσεις· μία μὲν πυνθανομένῳ
„ποῦ εἶ“ ἡ „οὐδαμοῦ“,</s><s id="Section53s2">τόπον γὰρ οὐδένα ἔχει ἡ τοῦ φαύλου
ψυχή, ᾧ ἐπιβήσεται ἢ ἐφ’ οὗ ἱδρυθήσεται, παρὸ καὶ ἄτοπος λέγεται
εἶναι ὁ φαῦλος</s><s id="Section53s3">— ἄτοπον δέ ἐστι κακὸν δύσθετον</s><s id="Section53s4">—· τοιοῦτος δ’ ὁ μὴ 
ἀστεῖος, σαλεύων καὶ κλονούμενος ἀεὶ καὶ πνεύματος τρόπον ἀστάτου
 διαφερόμενος, βεβαίου τὸ   παράπαν οὐδεμιᾶς γνώμης ἑταῖρος ὤν·</s></p></div>
<div n="Book3Ch54" subtype="chapter" type="textpart">
<p id="Section54"><s id="Section54s1">ἑτέρα
δὲ γένοιτ’ ἂν ἀπόκρισις τοιάδε, ᾗ κέχρηται καὶ ὁ Ἀδάμ·</s><s id="Section54s2">ποῦ εἰμι
ἄκουε· ὅπου οἱ τὸν θεὸν ἰδεῖν ἀδυνατοῦντες, ὅπου οἱ θεοῦ οὐκ ἀκούοντες,
ὅπου οἱ τὸ αἴτιον ἀποκρυπτόμενοι, ὅπου οἱ φεύγοντες ἀρετήν, ὅπου</s><s id="Section54s3">οἱ γυμνοὶ σοφίας, ὅπου οἱ φοβούμενοι καὶ τρέμοντες ὑπ’ ἀνανδρίας καὶ
δειλίας ψυχικῆς·</s><s id="Section54s4">ὅταν γὰρ λέγῃ „τῆς φωνῆς σου ἤκουσα ἐν τῷ παραδείσῳ
καὶ ἐφοβήθην, ὅτι γυμνός εἰμι, καὶ ἐκρύβην“ (Gen. 3, 10), πάντα
τὰ εἰρημένα παρίστησιν, ὡς καὶ ἐν τοῖς προτέροις διὰ μακροτέρων λόγων
 ἀπεδείξαμεν.</s></p></div>
<div n="Book3Ch55" subtype="chapter" type="textpart">
<p id="Section55"><s id="Section55s1">καίτοι γυμνὸς οὐκ ἔστι νῦν ὁ Ἀδάμ· „ἐποίησαν ἑαυτοῖς περιζώματα“ ὀλίγῳ πρότερον εἴρηται·</s><s id="Section55s2">ἀλλὰ καὶ διὰ τούτου βούλεταί
σε διδάξαι, ὅτι γυμνότητα οὐ τὴν τοῦ σώματος παραλαμβάνει,
ἀλλὰ καθ’ ἣν ὁ νοῦς ἄμοιρος καὶ γυμνὸς ἀρετῆς ἀνευρίσκεται.</s></p>
</div>
<div n="Book3Ch56" subtype="chapter" type="textpart">
<p id="Section56"><s id="Section56s1">"Ἡ γυνὴ“ φησίν „ἣν ἔδωκας μετ’ ἐμοῦ,</s><s id="Section56s2">αὕτη μοι ἔδωκεν ἀπὸ   τοῦ ξύλου, καὶ ἔφαγον“ (Gen. 3, 12). εὖ τὸ μὴ φάναι, ἡ γυνὴ ἣν
ἔδωκας ἐμοί, ἀλλὰ „μετ’ ἐμοῦ“·</s><s id="Section56s3">οὐ γὰρ ἐμοὶ ὡς κτῆμα τὴν αἴσθησιν
ἔδωκας, ἀλλὰ καὶ αὐτὴν ἀφῆκας ἄνετον καὶ ἐλευθέραν, κατά τινα τρόπον
οὐχ ὑπείκουσαν τοῖς τῆς ἐμῆς διανοίας ἐπιτάγμασιν·</s><s id="Section56s4">ἐὰν γοῦν βουληθῇ
ὁ νοῦς προστάξαι τῇ ὁράσει μὴ ἰδεῖν, οὐδὲν ἧττον αὕτη τὸ ὑποκείμενον
 ὄψεται·</s><s id="Section56s5">καὶ ἡ ἀκοὴ μέντοι προσπεσούσης φωνῆς ἀντιλήψεται
πάντως, κἂν ὁ νοῦς φιλονεικῶν διακελεύηται αὐτῇ μὴ ἀκούειν· καὶ μὴν
ἥ γε ὄσφρησις ἀτμῶν χωρησάντων εἰς αὐτὴν ὀσφρήσεται, κἂν ὁ νοῦς
ἀπαγορεύῃ μὴ ἀντιλαβέσθαι.</s></p></div>
<div n="Book3Ch57" subtype="chapter" type="textpart">
<p id="Section57"><s id="Section57s1">διὰ τοῦτο ὁ θεὸς οὐκ ἔδωκεν αἴσθησιν τῷ ζῴῳ, ἀλλὰ μετὰ τοῦ ζῴου·</s><s id="Section57s2">τὸ δὲ τοῦτ’ ἐστίν· ἅπαντα αἴσθησις μετὰ
 τοῦ ἡμετέρου νοῦ γνωρίζει καὶ ἅμα αὐτῷ· οἷον ἡ ὅρασις ἅμα τῷ νῷ
ἐπιβάλλει τῷ ὁρατῷ·</s><s id="Section57s3">εἶδέ τε γὰρ ὁ ὀφθαλμὸς τὸ σῶμα</s><s id="Section57s4">καὶ εὐθὺς ὁ
νοῦς κατέλαβε τὸ ὁραθέν, ὅτι μέλαν ἢ λευκὸν ἢ ὠχρὸν ἢ φοινικοῦν ἢ
τρίγωνον ἢ τετράγωνον ἢ στρογγύλον ἢ τὰ ἄλλα χρώματά τε καὶ σχήματα·</s><s id="Section57s5">καὶ πάλιν ἡ ἀκοὴ ἐπλήχθη ὑπὸ τῆς φωνῆς καὶ μετ’ αὐτῆς ὁ
 νοῦς· τεκμήριον δέ, ἔκρινεν εὐθὺς τὴν φωνήν, ὅτι λεπτὴ ἢ μέγεθος
ἔχουσα ἢ ἐμμελὴς καὶ εὔρυθμος καὶ πάλιν εἰ ἐκμελής τε καὶ οὐκ ἐναρμόνιος</s><s id="Section57s6">·</s></p></div>
<div n="Book3Ch58" subtype="chapter" type="textpart">
<p id="Section58"><s id="Section58s1">καὶ ταὐτὸν ἐπὶ τῶν ἄλλων αἰσθήσεων εὑρίσκεται.</s><s id="Section58s2">πάνυ δὲ καλῶς καὶ τὸ προσθεῖναι τὸ „αὕτη μοι ἔδωκεν ἀπὸ τοῦ ξύλου“·</s><s id="Section58s3">τὸν γὰρ
ξύλινον καὶ αἰσθητὸν ὄγκον τῷ νῷ οὐδεὶς δίδωσιν, ὅτι μὴ αἴσθησις·</s><s id="Section58s4">τίς
 γὰρ ἔδωκε τῇ διανοίᾳ γνωρίσαι τὸ σῶμα ἢ τὸ λευκόν; οὐχ ἡ ὄψις;</s><s id="Section58s5">τίς δὲ τὴν φωνήν; οὐχ ἡ ἀκοή;</s><s id="Section58s6">τίς δὲ τὸν ἀτμόν; οὐχ ἡ ὄσφρησις;
 τίς δὲ τὸν χυλόν; οὐχ ἡ γεῦσις;   τίς δὲ τὸ τραχὺ καὶ μαλακόν; οὐχ
ἡ ἁφή;</s><s id="Section58s7">ὀρθῶς οὖν καὶ πάνυ ἀληθῶς εἴρηται ὑπὸ τοῦ νοῦ, ὅτι τὰς τῶν
σωμάτων ἀντιλήψεις δίδωσί μοι μόνη ἡ αἴσθησις.</s></p>
</div>
<div n="Book3Ch59" subtype="chapter" type="textpart">
<p id="Section59"><s id="Section59s1">„Καὶ εἶπεν ὁ θεὸς τῇ γυναικί</s><s id="Section59s2">Τί τοῦτο ἐποίησας; καὶ εἶπεν</s><s id="Section59s3">Ὁ ὄφις ἠπάτησέ με, καὶ ἔφαγον“</s><s id="Section59s4">(Gen. 3, 13). ἄλλο μὲν πυνθάνεται
τῆς αἰσθήσεως ὁ θεός,</s><s id="Section59s5">ἄλλο δὲ αὐτὴ ἀποκρίνεται·</s><s id="Section59s6">πυνθάνεται μὲν γάρ
τι περὶ τοῦ ἀνδρός,</s><s id="Section59s7">ἡ δὲ οὐ περὶ τούτου φησίν, ἀλλά τι περὶ ἑαυτῆς,
 λέγουσα ὅτι ἔφαγον, οὐχ ὅτι ἔδωκα.</s></p></div>
<div n="Book3Ch60" subtype="chapter" type="textpart">
<p id="Section60"><s id="Section60s1">μήποτ’ οὖν ἀλληγοροῦντες λύσομεν 
τὸ ἀπορηθὲν καὶ δείξομεν τὴν γυναῖκα εὐθυβόλως πρὸς τὸ πύσμα
ἀποκρινομένην.</s><s id="Section60s2">ἀνάγκη γάρ ἐστιν αὐτῆς φαγούσης καὶ τὸν ἄνδρα φαγεῖν·</s><s id="Section60s3">ὅταν γὰρ ἡ αἴσθησις ἐπιβάλλουσα τῷ αἰσθητῷ πληρωθῇ τῆς αὐτοῦ
φαντασίας, εὐθὺς καὶ ὁ νοῦς συμβέβληκε καὶ ἀντελάβετο καὶ τρόπον τινὰ
τροφῆς τῆς ἀπ’ ἐκείνου πεπλήρωται.</s><s id="Section60s4">τοῦτ’ οὖν φησιν· ἄκουσα δέδωκα 
τῷ ἀνδρί·</s><s id="Section60s5">προσβαλούσης γάρ μου τῷ ὑποκειμένῳ, ὀξυκίνητος ὢν αὐτὸς</s></p></div>
<div n="Book3Ch61" subtype="chapter" type="textpart">
<p id="Section61"><s id="Section61s1">ἐφαντασιώθη καὶ ἐτυπώθη.</s><s id="Section61s2">παρατήρει δ’ ὅτι</s><s id="Section61s3">ὁ μὲν ἀνὴρ λέγει
τὴν γυναῖκα δεδωκέναι,</s><s id="Section61s4">ἡ δὲ γυνὴ οὐχὶ τὸν ὄφιν δεδωκέναι, ἀλλὰ ἠπατηκέναι·</s><s id="Section61s5">ἴδιον γὰρ αἰσθήσεως μὲν τὸ διδόναι, ἡδονῆς δὲ τῆς ποικίλης
καὶ ὀφιώδους τὸ ἀπατᾶν καὶ παρακρούεσθαι· οἷον τὸ λευκὸν τῇ φύσει 
καὶ τὸ μέλαν καὶ τὸ θερμὸν καὶ τὸ ψυχρὸν δίδωσιν ἡ αἴσθησις τῷ νῷ,
οὐχὶ ἀπατῶσα ἀλλὰ πρὸς ἀλήθειαν·</s><s id="Section61s6">τοιαῦτα γάρ ἐστι τὰ ὑποκείμενα,
οἵα καὶ ἡ ἀπ’ αὐτῶν προσπίπτουσα φαντασία, κατὰ τοὺς πλείστους τῶν
μὴ φυσικώτερον φυσιολογούντων·</s><s id="Section61s7">ἡ δὲ ἡδονὴ οὐχ οἷόν ἐστι τὸ ὑποκείμενον,
τοιοῦτον αὐτὸ γνωρίζει τῇ διανοίᾳ, ἀλλ’ ἐπιψεύδεται τέχνῃ τὸ 
 ἀλυσιτελὲς εἰς συμφέροντος τάξιν ἐμβιβάζουσα·</s></p></div>
<div n="Book3Ch62" subtype="chapter" type="textpart">
<p id="Section62"><s id="Section62s1">ὥσπερ καὶ τῶν ἑταιρῶν
τὰς εἰδεχθεῖς ἰδεῖν ἔστι φαρματτούσας καὶ ὑπογραφομένας τὴν ὄψιν, ἵνα
τὸ περὶ αὐτὰς αἶσχος ἐπικρύψωσι, καὶ τὸν ἀκρατῆ ἐπὶ τὴν γαστρὸς
νενευκότα ἡδονήν·</s><s id="Section62s2">οὗτος τὸν πολὺν ἄκρατον καὶ τῶν σιτίων τὴν παρασκευὴν
ἀποδέχεται ὡς ἀγαθόν, βλαπτόμενος καὶ τὸ σῶμα καὶ τὴν ψυχὴν 
 ἀπ’ αὐτῶν</s><s id="Section62s3">·</s></p></div>
<div n="Book3Ch63" subtype="chapter" type="textpart">
<p id="Section63"><s id="Section63s1">πάλιν τοὺς ἐρῶντας ἰδεῖν ἔστι πολλάκις ἐπὶ γυναίων
αἰσχίστων ὀφθῆναι ἐπιμεμηνότας, τῆς ἡδονῆς ἀπατώσης καὶ μονονουχὶ
διεξιούσης, ὅτι εὐμορφία καὶ εὔχροια καὶ εὐσαρκία καὶ τῶν μερῶν ἀναλογία
περὶ τὰς πάντα τὰ ἐναντία τούτοις ἐχούσας ἐστί· τὰς γοῦν πρὸς
  ἀλήθειαν ἀμέμπτῳ κεχρημένας κάλλει παρορῶσιν,</s><s id="Section63s2">ἐκείνων δὲ ὧν εἶπον
 κατατήκονται.</s></p></div>
<div n="Book3Ch64" subtype="chapter" type="textpart">
<p id="Section64"><s id="Section64s1">πᾶσα οὖν ἀπάτη οἰκειοτάτη ἡδονῇ, δόσις δὲ αἰσθήσει·</s><s id="Section64s2">ἡ μὲν γὰρ σοφίζεται καὶ παράγει τὸν νοῦν, οὐχ ὁποῖα τὰ ὑποκείμενά
ἐστι δηλοῦσα, ἀλλ’ ὁποῖα οὐκ ἔστιν,</s><s id="Section64s3">ἡ δὲ αἴσθησις ἀκραιφνῶς δίδωσι
τὰ σώματα οὕτως, ὡς ἔχει φύσεως ἐκεῖνα, πλάσματος καὶ τέχνης ἐκτός.</s></p>
</div>
<div n="Book3Ch65" subtype="chapter" type="textpart">
<p id="Section65"><s id="Section65s1">„Καὶ εἶπε κύριος ὁ θεὸς τῷ ὄφει</s><s id="Section65s2">Ὅτι ἐποίησας τοῦτο, ἐπικατάρατος  σὺ ἀπὸ πάντων τῶν κτηνῶν καὶ ἀπὸ πάντων τῶν θηρίων
τῆς γῆς. ἐπὶ τῷ στήθει καὶ τῇ κοιλίᾳ πορεύσῃ, καὶ γῆν φάγεσαι πάσας
τὰς ἡμέρας τῆς ζωῆς σου. καὶ ἔχθραν θήσω ἀνὰ μέσον σοῦ καὶ ἀνὰ
μέσον τῆς γυναικός, καὶ ἀνὰ μέσον τοῦ σπέρματός σου καὶ τοῦ σπέρματος
αὐτῆς. αὐτός σου τηρήσει κεφαλήν, καὶ σὺ τηρήσεις αὐτοῦ
 πτέρναν“</s><s id="Section65s3">(Gen. 3, 14. 15). διὰ τίνα αἰτίαν χωρὶς ἀπολογίας καταρᾶται
τῷ ὄφει, κελεύων ἐν ἑτέροις &lt;ὡσ&gt; εἰκὸς „στῆναι τοὺς δύο,</s><s id="Section65s4">οἷς ἐστιν  ἡ
ἀντιλογία“ (Deut. 19, 17) καὶ μὴ τῷ ἑτέρῳ προπιστεύειν</s><s id="Section65s5">;</s></p></div>
<div n="Book3Ch66" subtype="chapter" type="textpart">
<p id="Section66"><s id="Section66s1">καὶ μὴν ὁρᾷς ὅτι τῷ Ἀδὰμ οὐ προπεπίστευκε κατὰ τῆς γυναικός, ἀλλὰ δίδωσιν
αὐτῇ εἰς ἀπολογίαν ἀφορμήν, ὅταν πυνθάνηται „τί τοῦτο ἐποίησας“
 (Gen. 3, 13) ; ἡ δέ γε ὁμολογεῖ πταῖσαι παρὰ τὴν τῆς ὀφιώδους καὶ
ποικίλης ἡδονῆς ἀπάτην.</s><s id="Section66s2">τί οὖν ἐκώλυε, καὶ τῆς γυναικὸς εἰπούσης
ὅτι ὁ ὄφις ἠπάτησέ με, πυθέσθαι τοῦ ὄφεως,</s><s id="Section66s3">εἰ οὗτος ἠπάτησεν, ἀλλὰ
μὴ ἀκρίτως χωρὶς ἀπολογίας καταρᾶσθαι</s><s id="Section66s4">;</s></p></div>
<div n="Book3Ch67" subtype="chapter" type="textpart">
<p id="Section67"><s id="Section67s1">λεκτέον οὖν ὅτι ἡ αἴσθησις οὔτε τῶν φαύλων οὔτε τῶν σπουδαίων ἐστίν, ἀλλὰ μέσον τι αὕτη καὶ
 κοινὸν σοφοῦ τε καὶ ἄφρονος,</s><s id="Section67s2">καὶ γενομένη μὲν ἐν ἄφρονι γίνεται φαύλη,
ἐν ἀστείῳ δὲ σπουδαία.</s><s id="Section67s3">εἰκότως οὖν, ἐπειδὴ φύσιν ἐξ ἑαυτῆς</s><s id="Section67s4">μοχθηρὰν
οὐκ ἔχει, ἀλλ’ ἐπαμφοτερίζουσα νεύει πρὸς ἑκάτερα τό τε εὖ καὶ χεῖρον,
οὐ καταδικάζεται πρὶν ὁμολογῆσαι, ὅτι ἠκολούθησε τῷ χείρονι.</s></p></div>
<div n="Book3Ch68" subtype="chapter" type="textpart">
<p id="Section68"><s id="Section68s1">ὁ δὲ ὄφις ἡ ἡδονὴ ἐξ ἑαυτῆς ἐστι μοχθηρά·</s><s id="Section68s2">διὰ τοῦτο ἐν μὲν σπουδαίῳ
 οὐχ εὑρίσκεται τὸ παράπαν,</s><s id="Section68s3">μόνος δ’ αὐτῆς ὁ φαῦλος ἀπολαύει.</s><s id="Section68s4">κατὰ
τὸ οἰκεῖον οὖν μὴ διδοὺς ἀπολογίαν αὐτῇ καταρᾶται ὁ θεός,</s><s id="Section68s5">σπέρμα
ἀρετῆς οὐκ ἐχούσῃ, ἀλλὰ αἰεὶ καὶ πανταχοῦ ἐπιλήπτῳ καὶ μιαρᾷ καθεστώσῃ.</s></p></div>
<div n="Book3Ch69" subtype="chapter" type="textpart">
<p id="Section69"><s id="Section69s1">διὰ τοῦτο καὶ τὸν Εἲρ χωρὶς αἰτίας περιφανοῦς πονηρὸν οἶδεν ὁ θεὸς (Gen. 38, 7) καὶ ἀποκτείνει·</s><s id="Section69s2">τὸν γὰρ δερμάτινον ὄγκον
 ἡμῶν τὸ σῶμα</s><s id="Section69s3">—</s><s id="Section69s4">Εἲρ γὰρ δερμάτινος ἑρμηνεύεται — πονηρόν τε καὶ
ἐπίβουλον τῆς ψυχῆς οὐκ ἀγνοεῖ καὶ νεκρὸν καὶ τεθνηκὸς αἰεί·</s><s id="Section69s5">μὴ γὰρ
 ἄλλο τι νοήσῃς ἕκαστον ἡμῶν ποιεῖν ἢ νεκροφορεῖν, | τὸ νεκρὸν ἐξ</s><s id="Section69s6">ἑαυτοῦ σῶμα ἐγειρούσης καὶ ἀμοχθὶ φερούσης τῆς ψυχῆς· καὶ τὴν εὐτονίαν αὐτῆς, εἰ βούλει, κατανόησον.</s></p></div>
<div n="Book3Ch70" subtype="chapter" type="textpart">
<p id="Section70"><s id="Section70s1">ὁ μὲν ἐρρωμενέστατος ἀθλητὴς οὐκ
ἂν ἰσχύσαι τὸν ἑαυτοῦ πρὸς βραχὺν χρόνον ἀνδριάντα κομίσαι,</s><s id="Section70s2">ἡ δὲ ψυχὴ
μέχρις ἑκατονταετίας ἔστιν ὅτε τὸν τοῦ ἀνθρώπου φέρει κούφως ἀνδριάντα
μὴ κάμνουσα·</s><s id="Section70s3">οὐ γὰρ νῦν αὐτὸν ἀπέκτεινεν, ἀλλ’ ἐξ ἀρχῆς 
 νεκρὸν τὸ σῶμα ἀπειργάσατο.</s></p></div>
<div n="Book3Ch71" subtype="chapter" type="textpart">
<p id="Section71"><s id="Section71s1">πονηρὸν δὲ φύσει μέν, ὡς εἶπον, ἐστὶ
καὶ ψυχῆς ἐπίβουλον,</s><s id="Section71s2">οὐ φαίνεται δὲ πᾶσιν, ἀλλὰ μόνῳ τῷ θεῷ καὶ εἴ
τις θεῷ φίλος· „ἐναντίον“ γάρ φησι „κυρίου πονηρὸς Εἴρ“.</s><s id="Section71s3">ὅταν γὰρ
ὁ νοῦς μετεωροπολῇ καὶ τὰ τοῦ κυρίου μυστήρια μυῆται, πονηρὸν καὶ
δυσμενὲς κρίνει τὸ σῶμα·</s><s id="Section71s4">ὅταν δὲ ἀποστῇ τῆς τῶν θείων ἐρεύνης, φίλον 
αὑτῷ καὶ συγγενὲς καὶ ἀδελφὸν ἡγεῖται, καταφεύγει γοῦν ἐπὶ τὰ φίλα
 τούτῳ.</s></p></div>
<div n="Book3Ch72" subtype="chapter" type="textpart">
<p id="Section72"><s id="Section72s1">διὰ τοῦτο ἀθλητοῦ ψυχὴ καὶ φιλοσόφου διαφέρει·</s><s id="Section72s2">ὁ μὲν γὰρ
ἀθλητὴς πάντα ἐπὶ τὴν τοῦ σώματος εὐεξίαν ἀναφέρει καὶ τὴν ψυχὴν
αὐτὴν πρόοιτ’ ἂν ὑπὲρ αὐτοῦ ἅτε φιλοσώματος ὑπάρχων,</s><s id="Section72s3">ὁ δὲ φιλόσοφος
ἐραστὴς ὢν τοῦ καλοῦ τοῦ ζῶντος ἐν ἑαυτῷ κήδεται ψυχῆς,</s><s id="Section72s4">τοῦ 
δὲ νεκροῦ ὄντως σώματος ἀλογεῖ μόνον στοχαζόμενος, ἵνα μὴ ὑπὸ κακοῦ</s></p></div>
<div n="Book3Ch73" subtype="chapter" type="textpart">
<p id="Section73"><s id="Section73s1">καὶ νεκροῦ συνδέτου πλημμελῆται τὸ ἄριστον ἡ ψυχή.  ὁρᾷς ὅτι
τὸν Εἲρ ἀποκτείνει οὐχ ὁ κύριος, ἀλλ’ ὁ θεός· οὐ γάρ, καθὸ ἄρχει καὶ
ἡγεμονεύει δυναστείᾳ κράτους αὐτεξουσίῳ χρώμενος, ἀναιρεῖ τὸ σῶμα,
ἀλλὰ καθὸ ἀγαθότητι καὶ χρηστότητι χρῆται</s><s id="Section73s2">— ὁ θεὸς γὰρ ἀγαθότητός 
ἐστι τοῦ αἰτίου ὄνομα —, ἵνα εἰδῇς ὅτι καὶ τὰ ἄψυχα οὐκ ἐξουσίᾳ πεποίηκεν
ἀλλ’ ἀγαθότητι, ᾗ καὶ τὰ ἔμψυχα·</s><s id="Section73s3">ἔδει γὰρ εἰς τὴν τῶν βελτιόνων δήλωσιν
γένεσιν ὑποστῆναι καὶ τῶν χειρόνων ὑπὸ δυνάμεως τῆς αὐτῆς
 ἀγαθότητος τοῦ αἰτίου,</s><s id="Section73s4">ἥτις ἐστὶν ὁ θεός</s><s id="Section73s5">.</s></p></div>
<div n="Book3Ch74" subtype="chapter" type="textpart">
<p id="Section74"><s id="Section74s1">πότε οὖν, ὦ ψυχή, μάλιστα
νεκροφορεῖν σαυτὴν ὑπολήψῃ; ἆρά γε οὐχ ὅταν τελειωθῇς καὶ βραβείων 
καὶ στεφάνων ἀξιωθῇς;</s><s id="Section74s2">ἔσῃ γὰρ τότε φιλόθεος, οὐ φιλοσώματος· τεύξῃ
δὲ τῶν ἄθλων, ἐὰν γυνή σου γένηται ἡ τοῦ Ἰούδα νύμφη</s><s id="Section74s3">Θάμαρ, ἥτις
ἑρμηνεύεται φοῖνιξ, σύμβολον νίκης· τεκμήριον δέ· ὅταν αὐτὴν ἀγάγηται</s><s id="Section74s4">ὁ Εἴρ, εὐθὺς πονηρός τε εὑρίσκεται καὶ κτείνεται·</s><s id="Section74s5">λέγει γάρ·</s><s id="Section74s6">"καὶ ἔλαβεν Ἰούδας γυναῖκα</s><s id="Section74s7">Εἲρ τῷ πρωτοτόκῳ αὐτοῦ, ᾗ ὄνομα Θάμαρ“
(Gen. 38, 6), καὶ εὐθὺς ἐπιλέγει·</s><s id="Section74s8">„καὶ ἐγένετο</s><s id="Section74s9">Εἲρ πονηρὸς ἔναντι κυρίου,</s><s id="Section74s10">καὶ ἀπέκτεινεν αὐτὸν ὁ θεός" (ib. 7)·</s><s id="Section74s11">ὅταν γὰρ ὁ νοῦς τὰ ἀρετῆς
 ἀπενέγκηται νικητήρια, θάνατον καταψηφίζεται τοῦ νεκροῦ σώματος.</s></p></div>
<div n="Book3Ch75" subtype="chapter" type="textpart">
<p id="Section75"><s id="Section75s1">ὁρᾷς ὅτι καὶ τὸν ὄφιν ἄνευ ἀπολογίας καταρᾶται,</s><s id="Section75s2">ἡδονὴ γάρ ἐστι, καὶ  τὸν Εἲρ</s><s id="Section75s3">χωρὶς αἰτίας περιφανοῦς   ἀποκτείνει,</s><s id="Section75s4">ἔστι γὰρ σῶμα. καὶ
σκοπῶν,</s><s id="Section75s5">ὦ γενναῖε, εὑρήσεις τὸν θεὸν πεποιηκότα φύσεις ἐξ ἑαυτῶν
ἐπιλήπτους τε καὶ ὑπαιτίους ἐν ψυχῇ καὶ ἐν πᾶσι σπουδαίας καὶ ἐπαινετάς,
 ὥσπερ ἔχει καὶ ἐπὶ φυτῶν καὶ ζῴων.</s></p></div>
<div n="Book3Ch76" subtype="chapter" type="textpart">
<p id="Section76"><s id="Section76s1">οὐχ ὁρᾷς ὅτι καὶ τῶν φυτῶν τὰ μὲν ἥμερα καὶ ὠφέλιμα καὶ σωτήρια κατεσκεύακεν ὁ δημιουργός,</s><s id="Section76s2">τὰ δὲ ἄγρια καὶ βλαβερὰ καὶ νόσων καὶ φθορᾶς αἴτια, καὶ ζῷα
ὁμοίως; καθάπερ ἀμέλει καὶ τὸν ὄφιν,</s><s id="Section76s3">περὶ οὗ νῦν ἐστιν ὁ λόγος,</s><s id="Section76s4">φθοροποιὸν
γὰρ τὸ ζῷον καὶ ἀναιρετικὸν ἐξ αὑτοῦ. ὃ δὴ διατίθησιν ἄνθρωπον</s><s id="Section76s5">ὄφις, τοῦτο καὶ ψυχὴν ἡδονή, παρὸ καὶ ἀπεικάσθη ὄφις ἡδονῇ.</s></p></div>
<div n="Book3Ch77" subtype="chapter" type="textpart">
<p id="Section77"><s id="Section77s1">Ὥσπερ οὖν ἡδονὴν καὶ σῶμα ἄνευ μεμίσηκεν αἰτιῶν ὁ θεός, οὕτω καὶ φύσεις ἀστείας χωρὶς περιφανοῦς αἰτίας προαγήοχεν, ἔργον
οὐδὲν πρὸ τῶν ἐπαίνων αὐτῶν ὁμολογήσας.</s><s id="Section77s2">εἰ γάρ τις ἔροιτο, διὰ τί
φησι τὸν Νῶε χάριν εὑρεῖν ἐναντίον κυρίου τοῦ θεοῦ (Gen. 6, 8) μηδὲν
 πρότερον ἐργασάμενον, ὅσα γε εἰς τὴν ἡμετέραν ἐπίγνωσιν, ἀστεῖον,
ἀποκρινούμεθα δεόντως ὅτι ἐπαινετῆς ἐλέγχεται συστάσεως καὶ γενέσεως,</s><s id="Section77s3">ἑρμηνεύεται γὰρ Νῶε ἀνάπαυσις ἢ δίκαιος·</s><s id="Section77s4">ἀνάγκη δὲ τὸν παυόμενον
ἀδικημάτων καὶ ἁμαρτημάτων, ἀναπαυόμενον ἐπὶ τῷ καλῷ καὶ
δικαιοσύνῃ συζῶντα, χάριν εὑρεῖν παρὰ τῷ θεῷ.</s></p></div>
<div n="Book3Ch78" subtype="chapter" type="textpart">
<p id="Section78"><s id="Section78s1">τὸ δὲ χάριν εὑρεῖν  οὐκ ἔστι μόνον, ὡς νομίζουσί τινες, ἴσον τῷ εὐαρεστῆσαι, ἀλλὰ καὶ τοιοῦτον·
ζητῶν ὁ δίκαιος τὴν τῶν ὄντων φύσιν</s><s id="Section78s2">ἓν τοῦτο εὑρίσκει ἄριστον
εὕρημα, χάριν ὄντα τοῦ θεοῦ τὰ σύμπαντα,</s><s id="Section78s3">γενέσεως δὲ οὐδὲν χάρισμα,</s><s id="Section78s4">ὅτι γε οὐδὲ κτῆμα,</s><s id="Section78s5">θεοῦ δὲ κτῆμα τὰ πάντα, διὸ καὶ μόνου τὴν χάριν
οἰκεῖον· τοῖς γοῦν ζητοῦσι,</s><s id="Section78s6">τίς ἀρχὴ γενέσεως, ὀρθότατα</s><s id="Section78s7">ἄν τις ἀποκρίνοιτο,
ὅτι ἀγαθότης καὶ χάρις τοῦ θεοῦ, ἣν ἐχαρίσατο τῷ μετ’ αὐτὸν
γένει·</s><s id="Section78s8">δωρεὰ γὰρ καὶ εὐεργεσία καὶ χάρισμα θεοῦ τὰ πάντα ὅσα ἐν κόσμῳ καὶ αὐτὸς ὁ κόσμος ἐστί.</s></p></div>
<div n="Book3Ch79" subtype="chapter" type="textpart">
<p id="Section79"><s id="Section79s1">καὶ Μελχισεδὲκ βασιλέα τε τῆς 
εἰρήνης — Σαλὴμ τοῦτο γὰρ ἑρμηνεύεται — &lt;καὶ&gt; ἱερέα ἑαυτοῦ πεποίηκεν
ὁ θεός</s><s id="Section79s2">(Gen. 14, 18),   οὐδὲν ἔργον αὐτοῦ προδιατυπώσας, ἀλλὰ τοιοῦτον
ἐργασάμενος βασιλέα καὶ εἰρηναῖον καὶ ἱερωσύνης ἄξιον τῆς ἑαυτοῦ
πρῶτον·</s><s id="Section79s3">καλεῖται γὰρ βασιλεὺς δίκαιος,</s><s id="Section79s4">βασιλεὺς δὲ ἐχθρὸν τυράννῳ,
 ὅτι ὁ μὲν νόμων, ὁ δὲ ἀνομίας ἐστὶν εἰσηγητής.</s></p></div>
<div n="Book3Ch80" subtype="chapter" type="textpart">
<p id="Section80"><s id="Section80s1">ὁ μὲν οὖν τύραννος 
νοῦς ἐπιτάγματα ἐπιτάττει τῇ τε ψυχῇ καὶ τῷ σώματι βίαια καὶ βλαβερὰ
καὶ σφοδρὰς λύπας ἐργαζόμενα,</s><s id="Section80s2">τὰς κατὰ κακίαν λέγω πράξεις καὶ
τὰς τῶν παθῶν ἀπολαύσεις·</s><s id="Section80s3">ὁ δὲ [δεύτερος] βασιλεὺς πρῶτον μὲν [οὖν]
οὐκ ἐπιτάττει μᾶλλον ἢ πείθει, ἔπειτα τοιαῦτα παραγγέλλει, δι’ ὧν
ὥσπερ σκάφος τὸ ζῷον εὐπλοίᾳ τῇ τοῦ βίου χρήσεται κυβερνώμενον 
ὑπὸ τοῦ ἀγαθοῦ [καὶ τεχνίτου] κυβερνήτου,</s><s id="Section80s4">οὗτος δέ ἐστιν ὁ ὀρθὸς
 λόγος.</s></p></div>
<div n="Book3Ch81" subtype="chapter" type="textpart">
<p id="Section81"><s id="Section81s1">καλείσθω οὖν ὁ μὲν τύραννος ἄρχων πολέμου,</s><s id="Section81s2">ὁ δὲ βασιλεὺς
ἡγεμὼν εἰρήνης, Σαλήμ, καὶ προσφερέτω τῇ ψυχῇ τροφὰς εὐφροσύνης
καὶ χαρᾶς πλήρεις·</s><s id="Section81s3">ἄρτους γὰρ καὶ οἶνον προσφέρει, ἅπερ Ἀμμανῖται
καὶ Μωαβῖται τῷ βλέποντι παρασχεῖν οὐκ ἠθέλησαν, οὗ χάριν ἐκκλησίας 
εἴργονται καὶ συλλόγου θείου·</s><s id="Section81s4">Ἀμμανῖται γὰρ οἱ ἐκ τῆς μητρὸς
αἰσθήσεως καὶ Μωαβῖται οἱ ἐκ τοῦ πατρὸς νοῦ φύντες τρόποι δύο ταῦτα
τῶν ὄντων συνεκτικὰ νομίζοντες νοῦν καὶ αἴσθησιν,</s><s id="Section81s5">θεοῦ δὲ μὴ</s><s id="Section81s6">λαμβάνοντες ἔννοιαν, „οὐκ εἰσελεύσονται“ φησὶ Μωυσῆς „&lt;εἰς ἐκκλησίαν&gt;
κυρίου, ... παρὰ τὸ μὴ συναντῆσαι αὐτοὺς ἡμῖν μετ’ ἄρτων καὶ ὕδατος“
(Deut. 23, 3. 4) ἐξιοῦσιν ἐκ τῶν παθῶν Αἰγύπτου.</s></p></div>
<div n="Book3Ch82" subtype="chapter" type="textpart">
<p id="Section82"><s id="Section82s1">ἀλλ’ ὁ μὲν Μελχισεδὲκ ἀντὶ ὕδατος οἶνον προσφερέτω καὶ ποτιζέτω καὶ ἀκρατιζέτω
 ψυχάς, ἵνα κατάσχετοι γένωνται θείᾳ μέθῃ νηφαλεωτέρᾳ νήψεως αὐτῆς·</s><s id="Section82s2">ἱερεὺς γάρ ἐστι λόγος κλῆρον ἔχων τὸν ὄντα καὶ ὑψηλῶς περὶ αὐτοῦ
καὶ ὑπερόγκως καὶ μεγαλοπρεπῶς λογιζόμενος·</s><s id="Section82s3">τοῦ γὰρ ὑψίστου ἐστὶν
ἱερεύς</s><s id="Section82s4">(Gen. 14, 18), οὐχ ὅτι ἐστί τις ἄλλος οὐχ ὕψιστος</s><s id="Section82s5">— ὁ γὰρ θεὸς
εἷς ὢν „ἐν τῷ οὐρανῷ ἄνω ἐστὶ καὶ ἐπὶ τῆς γῆς</s><s id="Section82s6">κάτω, καὶ οὐκ ἔστιν
 ἔτι πλὴν αὐτοῦ“ (Deut. 4, 39) —, ἀλλὰ τὸ μὴ ταπεινῶς καὶ χαμαιζήλως</s><s id="Section82s7">ὑπερμεγέθως δὲ καὶ ὑπεραΰλως καὶ ὑψηλῶς νοεῖν περὶ θεοῦ ἔμφασιν
τοῦ ὑψίστου κινεῖ.</s></p></div>
<div n="Book3Ch83" subtype="chapter" type="textpart">
<p id="Section83"><s id="Section83s1">τί δὲ εἰργάσατο ἤδη καλὸν ὁ Ἀβράμ, ὅτι κελεύει αὐτῷ πατρίδος καὶ τῆς γενεᾶς ταύτης ξενοῦσθαι καὶ γῆν οἰκεῖν,
ἣν &lt;ἂν&gt; αὐτὸς δῷ ὁ θεός (Gen. 12, 1) ; πόλις δέ ἐστιν ἀγαθὴ καὶ
 πολλὴ καὶ σφόδρα εὐδαίμων,</s><s id="Section83s2">τὰ γὰρ δῶρα τοῦ θεοῦ μεγάλα καὶ τίμια.
ἀλλὰ καὶ τοῦτον τὸν τρόπον ἐγέννησε τύπον ἔχοντα σπουδῆς ἄξιον·</s><s id="Section83s3">ἑρμηνεύεται
 γὰρ Ἀβρὰμ „πατὴρ   μετέωρος“, δι’ ἀμφοτέρων τῶν ὀνομάτων
ἐπαινετός·</s><s id="Section83s4">ὁ γὰρ νοῦς, ὅταν μὴ δεσπότου τρόπον ἀπειλῇ</s></p></div>
<div n="Book3Ch84" subtype="chapter" type="textpart">
<p id="Section84"><s id="Section84s1">τῇ ψυχῇ, ἀλλ’ ὡς πατὴρ ἄρχῃ, μὴ τὰ ἡδέα χαριζόμενος αὐτῇ,</s><s id="Section84s2">τὰ δὲ συμφέροντα
 καὶ ἀκούσῃ διδούς, καὶ ἐπίπαν τῶν ταπεινῶν καὶ ἀγόντων ἐπὶ
τὰ θνητὰ ἀποστὰς μετεωροπολῇ καὶ συνδιατρίβῃ θεωρήμασι τοῖς περὶ
κόσμου καὶ τῶν μερῶν αὐτοῦ καὶ ἔτι μᾶλλον ἐπανιὼν ἐρευνᾷ τὸ θεῖον
καὶ τὴν τούτου φύσιν δι’ ἔρωτα ἐπιστήμης ἄλεκτον, μένειν ἐπὶ τῶν ἐξ
ἀρχῆς δογμάτων οὐ δύναται, ἀλλὰ μετοικίαν ζητεῖ βελτιούμενος ἀμείνω.</s></p></div>
<div n="Book3Ch85" subtype="chapter" type="textpart">
<p id="Section85"><s id="Section85s1">ἐνίους δὲ ὁ θεὸς καὶ πρὸ τῆς γενέσεως καλῶς διαπλάττει καὶ διατίθεται καὶ κλῆρον ἔχειν ἄριστον προῄρηται.</s><s id="Section85s2">οὐχ ὁρᾷς, τί περὶ τοῦ
Ἰσαάκ</s><s id="Section85s3">φησι τῷ Ἀβραὰμ οὐκ ἐλπίσαντι, ὅτι γενήσεται τοιούτου γεννήματος
πατήρ, ἀλλὰ καὶ γελάσαντι ἐπὶ τῇ ὑποσχέσει καὶ εἰπόντι</s><s id="Section85s4">„Εἰ τῷ
ἑκατονταετεῖ γενήσεται, καὶ Σάρρα ἐνενήκοντα ἐτῶν οὖσα τέξεται“
 (Gen. 17, 17) ; καταφάσκει καὶ ἐπινεύει λέγων</s><s id="Section85s5">„Ναί,</s><s id="Section85s6">ἰδοὺ Σάρρα ἡ
γυνή σου τέξεταί σοι υἱὸν καὶ καλέσεις τὸ ὄνομα αὐτοῦ Ἰσαάκ, καὶ</s><s id="Section85s7">στήσω τὴν διαθήκην μου πρὸς αὐτὸν εἰς διαθήκην αἰώνιον“ (ib. 19).</s></p></div>
<div n="Book3Ch86" subtype="chapter" type="textpart">
<p id="Section86"><s id="Section86s1">τί οὖν ἐστι τὸ καὶ τοῦτον πρὸ τῆς γενέσεως ἐπαινεῖσθαι πεποιηκός;
ἔνια τῶν ἀγαθῶν γενόμενα καὶ παρόντα ὠφελεῖ, οἷον ὑγίεια, εὐαισθησία,
πλοῦτος</s><s id="Section86s2">εἰ τύχοι, δόξα — λεγέσθω γὰρ καὶ ταῦτα καταχρηστικώτερον
ἀγαθά</s><s id="Section86s3">—, ἔνια δ’ οὐ γενόμενα μόνον ἀλλὰ καὶ θεσπισθέντα ὅτι γενήσεται, 
ὥσπερ ἡ χαρὰ — εὐπάθεια ψυχῆς ἐστιν</s><s id="Section86s4">ἥδε — [γὰρ] οὐχ ὅταν
παροῦσα δραστηρίως ἐνεργῇ μόνον εὐφραίνει,</s><s id="Section86s5">ἀλλὰ καὶ ὅταν ἐλπίζηται
προγανοῖ·</s><s id="Section86s6">ἐξαίρετον γὰρ καὶ τοῦτ’ ἔχει· τὰ μὲν ἄλλα ἀγαθὰ ἰδίᾳ ἐνεργεῖ,</s><s id="Section86s7">ἡ δὲ χαρὰ καὶ ἴδιον καὶ κοινὸν ἀγαθόν ἐστιν· ἐπιγίνεται γοῦν
ἅπασι,</s><s id="Section86s8">χαίρομεν γὰρ καὶ ἐπὶ ὑγείᾳ καὶ ἐπ’ ἐλευθερίᾳ καὶ ἐπὶ τῇ τιμῇ 
καὶ ἐπὶ τοῖς ἄλλοις, ὥστε κυρίως εἰπεῖν μηδὲν εἶναι ἀγαθόν, ᾧ μὴ
 πρόσεστι χαρά.</s></p></div>
<div n="Book3Ch87" subtype="chapter" type="textpart">
<p id="Section87"><s id="Section87s1">ἀλλ’ οὐ μόνον ἐπὶ προγεγενημένοις ἤδη τοῖς ἄλλοις
ἀγαθοῖς καὶ παροῦσι χαίρομεν, ἀλλὰ καὶ ἐπὶ μέλλουσι καὶ προσδοκωμένοις,
οἷον ὅτε ἐλπίζομεν πλουτήσειν ἢ ἄρξειν ἢ ἐπαινεθήσεσθαι ἢ νόσων
ἀπαλλαγὴν εὑρήσεσθαι ἢ εὐτονίας καὶ ῥώμης κοινωνήσειν ἢ ἐπιστήμονες 
ἀντ’ ἀνεπιστημόνων ἔσεσθαι, γεγήθαμεν οὐ μετρίως.</s><s id="Section87s2">ἐπειδὴ τοίνυν ἡ
χαρὰ οὐ παροῦσα μόνον ἀλλὰ καὶ ἐλπιζομένη ἀναχεῖ τε καὶ εὐφραίνει
τὴν ψυχήν, εἰκότως τὸν Ἰσαὰκ πρὶν γεννηθῆναι ὀνόματός τε καὶ δωρεᾶς
μεγάλης ἠξίωσε·</s><s id="Section87s3">γέλως γὰρ ψυχῆς καὶ χαρὰ καὶ εὐφροσύνη διερμηνεύεται</s></p></div>
<div n="Book3Ch88" subtype="chapter" type="textpart">
<p id="Section88"><s id="Section88s1">οὗτος.  πάλιν δὲ τὸν Ἰακὼβ καὶ τὸν Ἠσαῦ τὸν μὲν ἄρχοντα 
καὶ ἡγεμόνα καὶ δεσπότην τὸν δὲ Ἠσαῦ ὑπήκοον καὶ   δοῦλον ἔτι κατὰ
γαστρὸς ὄντας φησὶν εἶναι·</s><s id="Section88s2">ὁ γὰρ ζῳοπλάστης θεὸς ἐπίσταται τὰ ἑαυτοῦ
καλῶς δημιουργήματα καὶ πρὶν αὐτὰ εἰς ἄκρον διατορεῦσαι, τάς τε δυνάμεις,
αἷς αὖθις χρήσονται, καὶ συνόλως τὰ ἔργα τούτων καὶ πάθη.</s><s id="Section88s3">ἐπειδὴ γὰρ πορεύεται ἡ ὑπομονητικὴ ψυχὴ Ῥεβέκκα πυθέσθαι παρὰ 
θεοῦ,</s><s id="Section88s4">ἀποκρίνεται αὐτῇ, ὅτι „δύο ἔθνη ἐν τῇ γαστρί σού ἐστι, καὶ δύο
λαοὶ ἐκ τῆς κοιλίας σου διασταλήσονται, καὶ λαὸς λαοῦ ὑπερέξει, καὶ ὁ</s><s id="Section88s5">μείζων δουλεύσει τῷ ἐλάσσονι“ (Gen. 25, 23).</s></p></div>
<div n="Book3Ch89" subtype="chapter" type="textpart">
<p id="Section89"><s id="Section89s1">φύσει γὰρ δοῦλον παρὰ θεῷ τὸ φαῦλον καὶ ἄλογον, ἡγεμονικὸν δὲ καὶ ἐλεύθερον τὸ ἀστεῖον καὶ
λογικὸν καὶ ἄμεινον,</s><s id="Section89s2">καὶ οὐχ ὅταν ἤδη γένηται ἐν τῇ ψυχῇ τέλειον
ἑκάτερον, ἀλλὰ κἂν ἐνδοιάζηται·</s><s id="Section89s3">ὅλως γὰρ καὶ μικρά τις αὖρα τῆς ἀρετῆς
 ἀρχὴν καὶ ἡγεμονίαν, οὐκ ἐλευθερίαν μόνον, ἐμφαίνει,</s><s id="Section89s4">καὶ ἔμπαλιν
ἡ τυχοῦσα κακίας γένεσις δουλοῖ τὸν λογισμόν, κἂν μήπω τέλειον αὐτῆς
ἐκφοιτήσῃ τὸ γέννημα.</s></p></div>
<div n="Book3Ch90" subtype="chapter" type="textpart">
<p id="Section90"><s id="Section90s1">τί δὲ παθὼν ὁ αὐτὸς οὗτος Ἰακώβ, τοῦ Ἰωσὴφ τοὺς δύο υἱοὺς προσαγαγόντος τὸν πρεσβύτερον Μανασσῆν καὶ
τὸν νεώτερον Ἐφραΐμ, ἐναλλάττει τὰς χεῖρας</s><s id="Section90s2">καὶ τὴν μὲν δεξιὰν ἐπιτίθησι
 τῷ νεωτέρῳ Ἐφραΐμ,</s><s id="Section90s3">τὴν δ’ εὐώνυμον τῷ πρεσβυτέρῳ Μανασσῇ,
καὶ βαρὺ τὸ πρᾶγμα ἡγησαμένου τοῦ Ἰωσὴφ καὶ οἰηθέντος τὸν πατέρα
ἄκοντα σφαλῆναι περὶ τὴν τῶν χειρῶν ἐπίθεσιν, φησίν· οὐ διήμαρτον,
ἀλλ’ „οἶδα, τέκνον, οἶδα, καὶ οὗτος ἔσται εἰς λαὸν καὶ οὗτος ὑψωθήσεται,
ἀλλ’ ὁ ἀδελφὸς αὐτοῦ ὁ νεώτερος μείζων αὐτοῦ ἔσται“ (Gen.
 48, 19).</s></p></div>
<div n="Book3Ch91" subtype="chapter" type="textpart">
<p id="Section91"><s id="Section91s1">τί οὖν χρὴ λέγειν ἢ τοῦτο, ὅτι δύο φύσεις ἐδημιουργήθησαν ἐν ψυχῇ ὑπὸ θεοῦ σφόδρα ἀναγκαῖαι, μνήμη τε καὶ ἀνάμνησις; ἀμείνων
μὲν ἡ μνήμη, χείρων δὲ ἡ ἀνάμνησις·</s><s id="Section91s2">ἡ μὲν γὰρ ἐναύλους ἔχει
καὶ ἐναργεῖς τὰς καταλήψεις, ὡς μηδὲ ἀγνοίᾳ διαμαρτεῖν,</s><s id="Section91s3">ἀναμνήσεως
δὲ λήθη πάντως προηγεῖται, πηρὸν καὶ τυφλὸν πρᾶγμα.</s></p></div>
<div n="Book3Ch92" subtype="chapter" type="textpart">
<p id="Section92"><s id="Section92s1">πρεσβύτερον  δὲ τὸ χεῖρον ἡ ἀνάμνησις εὑρίσκεται μνήμης τοῦ κρείττονος· * * * συνεχὲς
καὶ ἀδιάστατον·</s><s id="Section92s2">οἱ γὰρ πρῶτον εἰς τὰς τέχνας εἰσαγόμενοι περικρατῆσαι
τῶν εἰς αὐτὰς θεωρημάτων ἀδυνατοῦμεν εὐθύς·</s><s id="Section92s3">λήθῃ οὖν κατ’ ἀρχὰς
χρώμενοι πάλιν ἀναμιμνῃσκόμεθα, ἕως ἐκ τοῦ πολλάκις μὲν ἐκλαθέσθαι</s><s id="Section92s4">πολλάκις δὲ ἀναμνησθῆναι βέβαιος αὖθις μνήμη κρατήσει, παρὸ καὶ
 νεωτέρα—</s><s id="Section92s5">ὀψίγονος  γάρ ἐστι — συνίσταται τῆς ἀναμνήσεως.</s></p></div>
<div n="Book3Ch93" subtype="chapter" type="textpart">
<p id="Section93"><s id="Section93s1">συμβολικῶς οὖν ὁ μὲν Ἐφραῒμ λέγεται μνήμη,</s><s id="Section93s2">καρποφορία γὰρ ἑρμηνεύεται, τῆς
 τοῦ φιλομαθοῦς ψυχῆς τὸν οἰκεῖον &lt;καρπὸν&gt; ἐνηνοχυίας, ὁπότε  
διὰ μνήμης ἔχοι βεβαιοῦν τὰ θεωρήματα·</s><s id="Section93s3">ὁ δὲ Μανασσῆς ἀνάμνησις,</s><s id="Section93s4">μεταληφθεὶς
γὰρ „ἐκ λήθης“ εἶναι λέγεται,</s><s id="Section93s5">ὁ δὲ λήθην ἐκφεύγων</s><s id="Section93s6">ἀναμιμνῄσκεται πάντως.</s><s id="Section93s7">ὀρθότατα οὖν ὁ πτερνιστὴς τῶν παθῶν καὶ ἀσκητὴς
ἀρετῆς Ἰακὼβ δεξιοῦται τὴν καρποφόρον μνήμην Ἐφραΐμ, δευτερείων
 δὲ ἀξιοῖ τὴν ἀνάμνησιν Μανασσῆν.</s></p></div>
<div n="Book3Ch94" subtype="chapter" type="textpart">
<p id="Section94"><s id="Section94s1">καὶ Μωυσῆς μέντοι τῶν θυόντων
τὸ Φασὲκ τοὺς μὲν &lt;τὸ&gt; πρότερον θύσαντας μάλιστα ἐπαινεῖ, ὅτι διαβάντες
ἀπὸ τῶν παθῶν Αἰγύπτου ἐπέμειναν τῇ διαβάσει καὶ οὐχ ὥρμησαν 
ἔτι ἐπ’ αὐτά,</s><s id="Section94s2">τοὺς δὲ τὸ δεύτερον δευτερείων ἀξιοῖ</s><s id="Section94s3">(Num. 9, 6 ss.),</s><s id="Section94s4">τραπέντες γὰρ ἀνέδραμον τὴν τροπὴν καὶ ὥσπερ ἐπιλαθόμενοι τῶν
πρακτέων πάλιν ἐπὶ τὸ πράττειν ὥρμησαν αὐτά,</s><s id="Section94s5">οἱ δὲ πρότεροι ἄτρεπτοι
διετέλεσαν.</s><s id="Section94s6">ἔοικεν οὖν τοῖς μὲν τὸ δεύτερον Πάσχα θύουσιν ὁ ἐκ λήθης</s></p></div>
<div n="Book3Ch95" subtype="chapter" type="textpart">
<p id="Section95"><s id="Section95s1">Μανασσῆς, τοῖς δὲ τὸ πρότερον ὁ καρποφόρος Ἐφραΐμ.  ὅθεν 
καὶ Βεσελεὴλ ἀνακαλεῖ ὁ θεὸς ἐξ ὀνόματος</s><s id="Section95s2">καί φησιν αὐτῷ δωρήσασθαι
σοφίαν καὶ ἐπιστήμην, καὶ δημιουργὸν αὐτὸν καὶ ἀρχιτέκτονα πάντων τῶν
τῆς σκηνῆς, τουτέστι τῶν τῆς ψυχῆς ἔργων, ἀποδείξειν (Exod. 31, 2 ss.),
μηδὲν ἔργον, ὃ κἂν ἐπαινέσειέ τις, προϋποδείξας αὐτοῦ.</s><s id="Section95s3">λεκτέον οὖν
ὅτι καὶ τοῦτο τὸ σχῆμα τῇ ψυχῇ ἐντετύπωκεν ὁ θεὸς νομίσματος δοκίμου 
τρόπον.</s><s id="Section95s4">τίς οὖν ἐστιν ὁ χαρακτὴρ εἰσόμεθα, ἐὰν τὴν ἑρμηνείαν
 πρότερον τοῦ ὀνόματος ἀκριβώσωμεν.</s></p></div>
<div n="Book3Ch96" subtype="chapter" type="textpart">
<p id="Section96"><s id="Section96s1">ἑρμηνεύεται οὖν Βεσελεὴλ ἐν
σκιᾷ θεοῦ·</s><s id="Section96s2">σκιὰ θεοῦ δὲ ὁ λόγος αὐτοῦ ἐστιν, ᾧ καθάπερ ὀργάνῳ
προσχρησάμενος ἐκοσμοποίει.</s><s id="Section96s3">αὕτη δὲ ἡ σκιὰ καὶ τὸ ὡσανεὶ ἀπεικόνισμα
ἑτέρων ἐστὶν ἀρχέτυπον·</s><s id="Section96s4">ὥσπερ γὰρ ὁ θεὸς παράδειγμα τῆς 
εἰκόνος, ἣν σκιὰν νυνὶ κέκληκεν,</s><s id="Section96s5">οὕτως ἡ εἰκὼν ἄλλων γίνεται παράδειγμα,
ὡς καὶ ἐναρχόμενος τῆς νομοθεσίας ἐδήλωσεν εἰπών·</s><s id="Section96s6">„καὶ
ἐποίησεν ὁ θεὸς τὸν ἄνθρωπον κατ’ εἰκόνα θεοῦ“</s><s id="Section96s7">(Gen. 1, 27), ὡς τῆς
μὲν εἰκόνος κατὰ τὸν θεὸν ἀπεικονισθείσης, τοῦ δὲ ἀνθρώπου  κατὰ</s></p></div>
<div n="Book3Ch97" subtype="chapter" type="textpart">
<p id="Section97"><s id="Section97s1">τὴν εἰκόνα λαβοῦσαν δύναμιν παραδείγματος.</s><s id="Section97s2">τίς οὖν ὁ ἐπιγινόμενος 
χαρακτήρ, θεασώμεθα. ἐζήτησαν οἱ πρῶτοι,</s><s id="Section97s3">πῶς ἐνοήσαμεν τὸ
θεῖον, εἶθ’ οἱ δοκοῦντες ἄριστα φιλοσοφεῖν ἔφασαν, ὅτι ἀπὸ τοῦ κόσμου
καὶ τῶν μερῶν αὐτοῦ καὶ τῶν ἐνυπαρχουσῶν τούτοις δυνάμεων ἀντίληψιν
 ἐποιησάμεθα τοῦ αἰτίου</s><s id="Section97s4">·</s></p></div>
<div n="Book3Ch98" subtype="chapter" type="textpart">
<p id="Section98"><s id="Section98s1">ὥσπερ γάρ, εἴ τις ἴδοι δεδημιουργημένην οἰκίαν
ἐπιμελῶς προπυλαίοις στοαῖς ἀνδρῶσι γυναικωνίτισι τοῖς ἄλλοις οἰκοδομήμασιν, 
ἔννοιαν λήψεται τοῦ τεχνίτου</s><s id="Section98s2">— οὐ γὰρ ἄνευ τέχνης καὶ</s><s id="Section98s3">δημιουργοῦ νομιεῖ τὴν οἰκίαν ἀποτελεσθῆναι —, τὸν αὐτὸν δὲ τρόπον καὶ ἐπὶ
πόλεως καὶ νεὼς καὶ παντὸς ἐλάττονος ἢ μείζονος κατασκευάσματος</s><s id="Section98s4">,</s></p>
</div>
<div n="Book3Ch99" subtype="chapter" type="textpart">
<p id="Section99"><s id="Section99s1">οὕτως δὴ καὶ εἰσελθών τις ὥσπερ εἰς μεγίστην οἰκίαν ἢ πόλιν τόνδε τὸν κόσμον καὶ θεασάμενος οὐρανὸν μὲν ἐν κύκλῳ περιπολοῦντα καὶ
 πάντα ἐντὸς συνειληφότα,</s><s id="Section99s2">πλανήτας δὲ καὶ ἀπλανεῖς ἀστέρας κατὰ ταὐτὰ
καὶ ὡσαύτως κινουμένους ἐμμελῶς τε καὶ ἐναρμονίως καὶ τῷ παντὶ
ὠφελίμως,</s><s id="Section99s3">γῆν δὲ τὸν μέσον χῶρον λαχοῦσαν, ὕδατός τε καὶ ἀέρος
χύσεις ἐν μεθορίῳ τεταγμένας,</s><s id="Section99s4">ἔτι δὲ ζῷα θνητά τε αὖ καὶ ἀθάνατα
καὶ φυτῶν καὶ καρπῶν διαφοράς, λογιεῖται δήπου, ὅτι ταῦτα οὐκ ἄνευ
 τέχνης παντελοῦς δεδημιούργηται, ἀλλὰ καὶ ἦν καὶ ἔστιν ὁ τοῦδε τοῦ
παντὸς δημιουργὸς ὁ θεός.</s><s id="Section99s5">οἱ δὴ οὕτως ἐπιλογιζόμενοι διὰ σκιᾶς
τὸν θεὸν καταλαμβάνουσι, διὰ τῶν ἔργων τὸν τεχνίτην κατανοοῦντες.</s></p></div>
<div n="Book3Ch100" subtype="chapter" type="textpart">
<p id="Section100"><s id="Section100s1">ἔστι δέ τις τελεώτερος καὶ μᾶλλον κεκαθαρμένος νοῦς τὰ μεγάλα μυστήρια μυηθείς, ὅστις οὐκ ἀπὸ τῶν γεγονότων τὸ αἴτιον γνωρίζει,
 ὡς ἂν ἀπὸ σκιᾶς τὸ μένον, ἀλλ’ ὑπερκύψας τὸ γενητὸν ἔμφασιν
ἐναργῆ τοῦ ἀγενήτου λαμβάνει, ὡς ἀπ’ αὐτοῦ αὐτὸν καταλαμβάνειν καὶ
τὴν σκιὰν αὐτοῦ, ὅπερ ἦν τόν τε λόγον καὶ τόνδε τὸν κόσμον.</s></p></div>
<div n="Book3Ch101" subtype="chapter" type="textpart">
<p id="Section101"><s id="Section101s1">οὗτός ἐστι Μωυσῆς ὁ λέγων</s><s id="Section101s2">„Ἐμφάνισόν μοι σαυτόν, γνωστῶς</s><s id="Section101s3">ἴδω σε“
(Exod. 33, 13)·</s><s id="Section101s4">μὴ γὰρ ἐμφανισθείης μοι δι’ οὐρανοῦ ἢ γῆς ἢ ὕδατος
 ἢ ἀέρος ἤ τινος ἁπλῶς τῶν ἐν γενέσει, μηδὲ κατοπτρισαίμην ἐν ἄλλῳ
τινὶ τὴν σὴν ἰδέαν ἢ ἐν σοὶ τῷ θεῷ,</s><s id="Section101s5">αἱ γὰρ ἐν γενητοῖς ἐμφάσεις διαλύονται,</s><s id="Section101s6">αἱ δὲ ἐν τῷ ἀγενήτῳ μόνιμοι καὶ βέβαιοι καὶ ἀίδιοι &lt;ἂν&gt; διατελοῖεν.</s><s id="Section101s7">διὰ τοῦτο Μωυσῆν ἀνακέκληκε</s><s id="Section101s8">καὶ ἐλάλησεν αὐτῷ ὁ θεός</s><s id="Section101s9">.</s></p></div>
<div n="Book3Ch102" subtype="chapter" type="textpart">
<p id="Section102"><s id="Section102s1">καὶ Βεσελεὴλ ἀνακέκληκεν, ἀλλ’ οὐχ ὁμοίως,</s><s id="Section102s2">ἀλλὰ τὸν μὲν τὴν ἔμφασιν  τοῦ θεοῦ λαμβάνοντα ἀπ’ αὐτοῦ τοῦ αἰτίου,</s><s id="Section102s3">τὸν δὲ ὥσπερ ἀπὸ σκιᾶς
τῶν γενομένων τὸν τεχνίτην ἐξ ἐπιλογισμοῦ κατανοοῦντα. διὰ τοῦθ’
εὑρήσεις τὴν σκηνὴν καὶ τὰ σκεύη πάντα αὐτῆς πρότερον μὲν ὑπὸ
 Μωυσέως, αὖθις δ’ ὑπὸ   Βεσελεὴλ κατασκευαζόμενα·</s><s id="Section102s4">Μωυσῆς μὲν
γὰρ τὰ ἀρχέτυπα τεχνιτεύει, Βεσελεὴλ δὲ τὰ τούτων μιμήματα·</s><s id="Section102s5">χρῆται
 μὲν γὰρ Μωυσῆς ὑφηγητῇ τῷ θεῷ, ὥς φησι· „κατὰ τὸ</s><s id="Section102s6">παράδειγμα τὸ δεδειγμένον σοι ἐν τῷ ὄρει</s><s id="Section102s7">πάντα ποιήσεις“ (Exod. 25, 40),
 Βεσελεὴλ δὲ Μωυσεῖ· καὶ εἰκότως</s><s id="Section102s8">·</s></p></div>
<div n="Book3Ch103" subtype="chapter" type="textpart">
<p id="Section103"><s id="Section103s1">καὶ γὰρ ὅτε Ἀαρὼν ὁ λόγος καὶ
Μαριὰμ ἡ αἴσθησις ἐπανίστανται,</s><s id="Section103s2">ῥητῶς ἀκούουσιν ὅτι, „ἐὰν γένηται
προφήτης κυρίῳ, ἐν ὁράματι αὐτῷ γνωσθήσεται“ καὶ ἐν σκιᾷ ὁ θεός,</s><s id="Section103s3">οὐκ ἐναργῶς, Μωυσεῖ δέ, ὅστις „πιστὸς ἐν ὅλῳ τῷ οἴκῳ, στόμα κατὰ 
στόμα λαλήσει, ἐν εἴδει καὶ οὐ δι’ αἰνιγμάτων“ (Num. 12,6-8).</s></p></div>
<div n="Book3Ch104" subtype="chapter" type="textpart">
<p id="Section104"><s id="Section104s1">ἐπειδὴ τοίνυν δύο φύσεις εὕρομεν γενομένας καὶ πλαττομένας
καὶ ἄκρως τετορευμένας ὑπὸ θεοῦ, τὴν μὲν ἐξ ἑαυτῆς βλαβερὰν καὶ
ἐπίληπτον καὶ κατάρατον, τὴν δὲ ὠφέλιμον καὶ ἐπαινετήν, καὶ ἔχουσαν
τὴν μὲν κίβδηλον, τὴν δὲ δόκιμον χαρακτῆρα, καλὴν καὶ ἁρμόττουσαν 
εὐχὴν εὐξώμεθα, ἣν καὶ Μωυσῆς, „ἵν’ ἡμῖν ἀνοίξῃ ὁ θεὸς τὸν ἑαυτοῦ
θησαυρὸν" (Deut. 28, 12) καὶ τὸν μετάρσιον καὶ ἐγκύμονα θείων φώτων
λόγον, ὃν δὴ κέκληκεν οὐρανόν,</s><s id="Section104s2">τοὺς δὲ τῶν κακῶν ἐπισφίγξῃ.</s></p></div>
<div n="Book3Ch105" subtype="chapter" type="textpart">
<p id="Section105"><s id="Section105s1">εἰσὶ γὰρ ὥσπερ ἀγαθῶν οὕτω καὶ κακῶν παρὰ τῷ θεῷ θησαυροί,
ὡς ἐν μεγάλῃ φησὶν ᾠδῇ· „οὐκ ἰδοὺ ταῦτα συνῆκται παρ’ ἐμοί, 
καὶ ἐσφράγισται ἐν τοῖς θησαυροῖς μου, ἐν ἡμέρᾳ ἐκδικήσεως,</s><s id="Section105s2">ὅταν
σφαλῇ ὁ ποὺς αὐτῶν“ (Deut. 32,34. 35) ; ὁρᾷς ὅτι κακῶν εἰσι
θησαυροί· καὶ ὁ μὲν τῶν ἀγαθῶν εἷς —</s><s id="Section105s3">ἐπεὶ γὰρ ὁ θεὸς εἷς, καὶ
ἀγαθῶν θησαυρὸς &lt;εἷσ&gt; —, πολλοὶ δὲ τῶν κακῶν, ὅτι καὶ οἱ ἁμαρτάνοντες
ἄπειροι τὸ πλῆθος. ἀλλὰ καὶ ἐν τούτῳ σκόπει τὴν τοῦ ὄντος 
ἀγαθότητα· τὸν μὲν τῶν ἀγαθῶν θησαυρὸν ἀνοίγει, τοὺς δὲ τῶν κακῶν
ἐπισφίγγει·</s><s id="Section105s4">θεοῦ γὰρ ἴδιον τὰ μὲν ἀγαθὰ προτείνειν καὶ φθάνειν δωρούμενον,
 τὰ δὲ κακὰ μὴ ῥᾳδίως ἐπάγειν.</s></p></div>
<div n="Book3Ch106" subtype="chapter" type="textpart">
<p id="Section106"><s id="Section106s1">Μωυσῆς δὲ καὶ ἐπιτείνων
τὸ τοῦ θεοῦ φιλόδωρον καὶ χαριστικὸν οὐ μόνον ἐν τῷ ἄλλῳ χρόνῳ
φησὶ τοὺς θησαυροὺς τῶν κακῶν ἐσφραγίσθαι,</s><s id="Section106s2">ἀλλὰ καὶ ὅταν ἡ ψυχὴ 
σφαλῇ κατὰ τὴν βάσιν τοῦ ὀρθοῦ λόγου, ὁπότε καὶ ἄξιον ἦν αὐτὴν</s><s id="Section106s3">δίκης ἀξιοῦσθαι· &lt;ἐν&gt; ἡμέρᾳ γάρ φησιν ἐκδικήσεως ἐσφραγίσθαι τοὺς
τῶν κακῶν θησαυρούς, δεικνύντος τοῦ ἱεροῦ λόγου, ὅτι οὐδὲ τοῖς ἁμαρτάνουσιν
εὐθὺς ἐπέξεισιν ὁ θεός, ἀλλὰ δίδωσι χρόνον εἰς μετάνοιαν καὶ
τὴν τοῦ σφάλματος ἴασίν τε καὶ ἐπανόρθωσιν.</s></p>
</div>
<div n="Book3Ch107" subtype="chapter" type="textpart">
<p id="Section107"><s id="Section107s1">"Καὶ εἶπε κύριος ὁ θεὸς τῷ ὄφει Ἐπικατάρατος σὺ ἀπὸ πάντων τῶν κτηνῶν καὶ ἀπὸ πάντων τῶν θηρίων τῆς γῆς“</s><s id="Section107s2">(Gen.
3, 14). ὥσπερ ἡ χαρὰ εὐπάθεια οὖσα εὐχῆς ἐστιν ἐπαξία,</s><s id="Section107s3">οὕτως
κατάρας ἡδονή, τὸ πάθος, ἡ μεταθεῖσα τοὺς ὅρους τῆς ψυχῆς καὶ κατασκευάσασα
  αὐτὴν ἀντὶ φιλαρέτου   φιλοπαθῆ·</s><s id="Section107s4">φησὶ δὲ Μωυσῆς ἐν ταῖς
 ἀραῖς, ἐπικατάρατον εἶναι τὸν μετατιθέντα τὰ ὅρια τοῦ πλησίον (Deut.
27, 17)·</s><s id="Section107s5">ὅρον γὰρ ἔθηκε καὶ νόμον ὁ θεὸς τὴν ἀρετὴν τῇ ψυχῇ,
τὸ τῆς ζωῆς ξύλον·</s><s id="Section107s6">τοῦτον δὲ μετατέθεικεν &lt;ὁ&gt; πήξας ὅρον κακίαν, ξύλον
θανάτου.</s></p></div>
<div n="Book3Ch108" subtype="chapter" type="textpart">
<p id="Section108"><s id="Section108s1">„ἐπικατάρατος μέντοι καὶ ὁ πλανῶν τυφλὸν ἐν ὁδῷ“ (Deut. 27, 18), „καὶ ὁ τύπτων τὸν πλησίον δόλῳ" (ib. 24).</s><s id="Section108s2">καὶ ταῦτα δ’
 ἐργάζεται ἡ ἀθεωτάτη ἡδονή·</s><s id="Section108s3">τυφλὸν γὰρ φύσει ἡ αἴσθησις ἅτε ἄλογος
οὖσα, ἐπεὶ τὸ λογικὸν ἐξομματοῦται· παρὸ καὶ μόνῳ τούτῳ τὰ πράγματα
καταλαμβάνομεν,</s><s id="Section108s4">αἰσθήσει δ’ οὐκέτι,</s><s id="Section108s5">μόνα γὰρ τὰ σώματα φαντασιούμεθα
δι’ αἰσθήσεως.</s></p></div>
<div n="Book3Ch109" subtype="chapter" type="textpart">
<p id="Section109"><s id="Section109s1">τὴν οὖν πηρὰν αἴσθησιν τῆς τῶν πραγμάτων ἀντιλήψεως ἐξηπάτηκεν, εἴ γε δυναμένην ἐπὶ νοῦν τρέπεσθαι καὶ ἡνιοχεῖσθαι
 ὑπ’ αὐτοῦ κεκώλυκεν, ἐπὶ τὸ ἐκτὸς αἰσθητὸν ἀγαγοῦσα καὶ λίχνον
αὐτὴν ἀπεργασαμένη τοῦ ἑαυτῆς ποιητικοῦ, ἵνα ἡ μὲν αἴσθησις πηρὸς
οὖσα ἀκολουθῇ τυφλῷ ποδηγῷ τῷ αἰσθητῷ,</s><s id="Section109s2">ὁ δὲ νοῦς, ὑπ’ ἀμφοτέρων
ποδηγούμενος οὐ βλεπόντων, ἐκτραχηλίζηται καὶ ἀκρατὴς ἑαυτοῦ γίνηται.</s></p></div>
<div n="Book3Ch110" subtype="chapter" type="textpart">
<p id="Section110"><s id="Section110s1">εἰ γάρ τις ἦν τοῦ κατὰ φύσιν ἀκολουθία, τῷ βλέποντι λογισμῷ τὰ πηρὰ  ἐχρῆν ἕπεσθαι,</s><s id="Section110s2">οὕτως γὰρ ἂν τὰ βλαβερὰ ἐπεκουφίζετο·</s><s id="Section110s3">νυνὶ δὲ τοσοῦτον
ἔστησε μηχάνημα κατὰ τῆς ψυχῆς, ὥστε ἡγεμόσιν αὐτὴν χρῆσθαι
τυφλοῖς ἠνάγκασε, παρακρουσαμένη καὶ ἀναπείσασα κακῶν ἀρετὴν ἀλλάξαι
καὶ ἀντιδοῦναι πονηρῶν ἀκακίαν.</s><s id="Section110s4">ἀπείρηκε δὲ καὶ τὴν τοιαύτην</s><s id="Section110s5">ἀντίδοσιν ὁ ἱερὸς λόγος,</s><s id="Section110s6">ὅταν φῇ· „οὐκ ἀλλάξεις καλὸν πονηρῷ“ (Lev.
 27, 33). ἐπικατάρατος δὴ διὰ ταῦτα ἡ ἡδονή.</s></p></div>
<div n="Book3Ch111" subtype="chapter" type="textpart">
<p id="Section111"><s id="Section111s1">ἃ δὲ καταρᾶται αὐτῇ,
ἴδωμεν ὡς προσφυᾶ. ἀπὸ πάντων φησὶ τῶν κτηνῶν ἐπάρατον εἶναι</s><s id="Section111s2">(Gen. 3, 14). οὐκοῦν κτηνῶδες μέν ἐστι τὸ ἄλογον καὶ αἰσθητικόν,</s><s id="Section111s3">ἑκάστη δὲ αἴσθησις ἡδονῇ καταρᾶται ὡς πολεμιωτάτῃ καὶ ἐχθίστῃ·</s><s id="Section111s4">καὶ γάρ ἐστι τῷ ὄντι πολέμιος αἰσθήσει· τεκμήριον δέ, ὅταν ἡδονῆς
ἀμέτρου κορεσθῶμεν, οὔθ’ ὁρᾶν οὔτ’ ἀκούειν οὔτ’ ὀσφραίνεσθαι οὔτε
γεύεσθαι οὔθ’ ἅπτεσθαι εἱλικρινῶς δυνάμεθα, ἀλλ’ ἀμυδρὰς καὶ ἀσθενεῖς
 ποιούμεθα τὰς προσβολάς.</s><s id="Section111s5">καὶ τοῦτο μέν,</s></p></div>
<div n="Book3Ch112" subtype="chapter" type="textpart">
<p id="Section112"><s id="Section112s1">ὅταν ἐπίσχωμεν τὴν χρῆσιν
αὐτῆς, πάσχομεν·</s><s id="Section112s2">ἐν αὐταῖς δ’ ὄντες ταῖς τῆς ἡδονῆς ἀπολαύσεσι κατὰ 
τὸ παντελὲς καὶ τὴν διὰ τῶν συνεργουσῶν αἰσθήσεων ἀντίληψιν ἀφαιρούμεθα,
ὡς δοκεῖν πεπηρῶσθαι.</s><s id="Section112s3">πῶς οὖν οὐκ ἂν εἰκότως ἀρὰς θεῖτο</s></p></div>
<div n="Book3Ch113" subtype="chapter" type="textpart">
<p id="Section113"><s id="Section113s1">αἴσθησις τῇ πηρούσῃ αὐτὴν ἡδονῇ;</s><s id="Section113s2">ἐπικατάρατος δέ ἐστι καὶ
παρὰ πάντα τὰ θηρία,</s><s id="Section113s3">λέγω δὴ τὰ πάθη τῆς ψυχῆς,</s><s id="Section113s4">τούτοις γὰρ νοῦς
τιτρώσκεται καὶ διαφθείρεται.</s><s id="Section113s5">διὰ τί οὖν καὶ τῶν ἄλλων παθῶν χείρων 
εἶναι δοκεῖ; ὅτι σχεδὸν ὑποβέβληται πᾶσιν, ὥσπερ τις ἀρχὴ καὶ θεμέλιος·</s><s id="Section113s6">ἥ τε γὰρ ἐπιθυμία γέγονε δι’ ἔρωτος ἡδονῆς, ἥ τε λύπη συνίσταται
κατὰ τὴν ταύτης ἀφαίρεσιν, φόβος τε αὖ γεννᾶται δι’ εὐλάβειαν ἀπουσίας
αὐτῆς· ὥστε δῆλον εἶναι, ὅτι πάντα ἐφορμεῖ τὰ πάθη τῇ ἡδονῇ,
καὶ οὐδ’ ἂν συνέστη τὸ παράπαν ἴσως ἐκεῖνα, εἰ μὴ προκατεβλήθη τὸ 
οἰστικὸν αὐτῶν ἡδονή.</s></p>
</div>
<div n="Book3Ch114" subtype="chapter" type="textpart">
<p id="Section114"><s id="Section114s1">„Ἐπὶ τῷ στήθει καὶ τῇ κοιλίᾳ πορεύσῃ“ (Gen. 3, 14).</s><s id="Section114s2">περὶ γὰρ ταῦτα φωλεύει τὰ μέρη τὸ πάθος, τά τε στέρνα καὶ τὴν γαστέρα,
ὅταν μὲν ἔχῃ τὰ ποιητικὰ καὶ τὰς ὕλας ἡ ἡδονή, περὶ τὴν γαστέρα
καὶ τὰ μετ’ αὐτήν, ὅταν &lt;δ’&gt; ἀπορῇ, περὶ τὰ στήθη, ὅπου ὁ θυμός·
οἱ γὰρ φιλήδονοι στερόμενοι τῶν ἡδονῶν ὀργίζονται καὶ παραπικραίνονται.</s></p></div>
<div n="Book3Ch115" subtype="chapter" type="textpart">
<p id="Section115"><s id="Section115s1">ἔτι δὲ ἀκριβέστερον ἴδωμεν τὸ δηλούμενον. τριμερῆ συμβέβηκε
τὴν ψυχὴν ἡμῶν εἶναι καὶ ἔχειν μέρος μὲν ἓν λογιστικόν, δεύτερον δὲ
θυμικόν, τρίτον δὲ ἐπιθυμητικόν.</s><s id="Section115s2">ἔνιοι μὲν οὖν τῶν φιλοσόφων τὰ μέρη
ταῦτα δυνάμει μόνον διέκριναν ἀλλήλων,</s><s id="Section115s3">τινὲς δὲ καὶ τόποις· εἶτα ἔνειμαν 
τῷ μὲν λογιστικῷ τὸν περὶ κεφαλὴν χῶρον εἰπόντες, ὅπου ὁ βασιλεύς,
ἐκεῖ καὶ οἱ δορυφόροι,</s><s id="Section115s4">δορυφόροι δὲ αἱ αἰσθήσεις τοῦ νοῦ περὶ
κεφαλὴν οὖσαι,</s><s id="Section115s5">ὥστε καὶ ὁ βασιλεὺς εἴη ἂν ἐκεῖ, ὥσπερ ἄκραν ἐν</s><s id="Section115s6">πόλει λαχὼν οἰκεῖν,</s><s id="Section115s7">τῷ δὲ θυμικῷ τὰ στέρνα, παρὸ καὶ τὴν φύσιν
ὀχυρῶσαι τὸ μέρος πυκνότητι καὶ κραταιότητι συνεχῶν ὀστέων ὥσπερ
στρατιώτην ἀγαθὸν καθοπλίσασαν θώρακι καὶ ἀσπίδι πρὸς τὴν τῶν ἐναντιουμένων
ἄμυναν,</s><s id="Section115s8">τῷ δὲ ἐπιθυμητικῷ τὸν περὶ τὸ ἦτρον καὶ τὴν κοιλίαν
 τόπον,</s><s id="Section115s9">ἐνταῦθα γὰρ κατοικεῖ ἐπιθυμία, ὄρεξις ἄλογος.</s></p></div>
<div n="Book3Ch116" subtype="chapter" type="textpart">
<p id="Section116"><s id="Section116s1">ἐὰν οὖν ποτε ζητῇς, ὦ διάνοια, τίνα χῶρον ἡδονὴ κεκλήρωται, μὴ σκέπτου
τὸν περὶ κεφαλὴν τόπον, ὅπου τὸ λογιστικόν,</s><s id="Section116s2">οὐ γὰρ μὴ εὑρήσεις, ἐπεὶ
μάχεται ὁ λόγος τῷ πάθει καὶ ἐν ταὐτῷ μένειν οὐ δύναται·</s><s id="Section116s3">κρατοῦντος
μὲν γὰρ λόγου φροῦδος ἡ ἡδονή,</s><s id="Section116s4">νικώσης δὲ ἡδονῆς φυγὰς ὁ λόγος·</s><s id="Section116s5">ζήτει δ’ ἐν στήθει καὶ κοιλίᾳ, ὅπου ὁ θυμὸς καὶ ἡ ἐπιθυμία, μέρη τοῦ
ἀλόγου·</s><s id="Section116s6">ἐν αὐτῷ γὰρ εὑρίσκεται καὶ ἡ κρίσις ἡ ἡμετέρα καὶ τὰ πάθη.</s></p></div>
<div n="Book3Ch117" subtype="chapter" type="textpart">
<p id="Section117"><s id="Section117s1">οὐ κεκώλυται οὖν νοῦς ἐκβὰς τῶν νοητῶν καὶ οἰκείων ἐπιβολῶν ἐκδοθῆναι  τῷ χείρονι·</s><s id="Section117s2">τοῦτο δὲ συμβαίνει, ὅταν ὁ ψυχῆς κρατήσῃ πόλεμος·
 ἀνάγκη γὰρ δορυάλωτον γίνεσθαι τὸν μὴ μάχιμον   ἀλλ’ εἰρηναῖον [τὸν]
 ἐν ἡμῖν λογισμόν.</s></p></div>
<div n="Book3Ch118" subtype="chapter" type="textpart">
<p id="Section118"><s id="Section118s1">εἰδὼς γοῦν ὁ ἱερὸς λόγος ὅσον ἡ ἑκατέρου δύναται ὁρμὴ πάθους, θυμοῦ τε καὶ ἐπιθυμίας, ἑκάτερον ἐπιστομίζει,
ἡνίοχον καὶ κυβερνήτην ἐφιστὰς τὸν λόγον. καὶ πρότερον περὶ τοῦ
θυμοῦ, θεραπεύων αὐτὸν καὶ ἰώμενος, διαλέγεται οὕτως· „καὶ ἐπιθήσεις
ἐπὶ τὸ λόγιον τῶν κρίσεων τὴν δήλωσιν καὶ τὴν ἀλήθειαν, καὶ
 ἔσται ἐπὶ τοῦ στήθους Ἀαρών, ὅταν εἰσέρχηται εἰς τὸ ἅγιον ἐναντίον
κυρίου“ (Exod. 28, 26).</s></p></div>
<div n="Book3Ch119" subtype="chapter" type="textpart">
<p id="Section119"><s id="Section119s1">λόγιον οὖν ἐστιν ἐν ἡμῖν τὸ φωνητήριον ὄργανον,</s><s id="Section119s2">ὅπερ ἐστὶν ὁ γεγωνὼς λόγος·</s><s id="Section119s3">οὗτος δὲ ἢ ἀκριτόμυθός ἐστι καὶ
ἀδόκιμος ἢ κεκριμένος καὶ δόκιμος· εἰς ἔννοιαν δ’ ἡμᾶς ἄγει λόγου
τοῦ κατὰ διάκρισιν·</s><s id="Section119s4">τὸ γὰρ λόγιόν φησιν οὐ τὸ ἄκριτον ἢ κίβδηλον,
 ἀλλὰ τὸ τῶν κρίσεων, ἴσον τῷ διακεκριμένον καὶ ἐξητασμένον.</s></p></div>
<div n="Book3Ch120" subtype="chapter" type="textpart">
<p id="Section120"><s id="Section120s1">τούτου δὲ τοῦ δοκίμου λόγου δύο ἀρετάς φησιν εἶναι τὰς ἀνωτάτω, σαφήνειαν καὶ
ἀληθότητα, καὶ πάνυ ὀρθῶς·</s><s id="Section120s2">ὁ γὰρ λόγος τὸ μὲν πρῶτον παρῆκε τοῦ
σαφῆ ποιῆσαι καὶ δῆλα τὰ πράγματα τῷ πλησίον, μὴ δυνηθέντων ἡμῶν
τὸ ἐγγενόμενον τῇ ψυχῇ πάθος ὑπὸ τῶν ἐκτὸς ἐπιδείξασθαι οὐδ’ οἷον ἦν
 παραστῆσαι·  διόπερ ἠναγκάσθημεν ἐλθεῖν ἐπὶ τὰ διὰ φωνῆς σύμβολα,
ὀνόματα καὶ ῥήματα, ἃ δεῖ πάντως εἶναι γνώριμα, ἵνα σαφῶς</s><s id="Section120s3">καὶ ἐκδήλως ὁ πλησίον ἐκλάβηται· ἔπειτα τοῦ ἀληθῶς αὐτὰ ἀπαγγεῖλαι·</s></p></div>
<div n="Book3Ch121" subtype="chapter" type="textpart">
<p id="Section121"><s id="Section121s1">τί γὰρ ὄφελος τρανὴν μὲν καὶ σαφῆ τὴν ἑρμηνείαν ποιεῖσθαι, ψευδῆ δὲ
ἄλλως;</s><s id="Section121s2">ἀνάγκη γὰρ οὕτως ἐχόντων ἀπατᾶσθαι τὸν ἀκροατὴν καὶ μεγίστην
καρποῦσθαι συμφοράν, μετὰ ἀγνοίας ἀπαιδευσίαν·</s><s id="Section121s3">τί γάρ, ἂν λέγω τῷ
παιδὶ τρανῶς καὶ σαφῶς δείξας τὸ ἄλφα στοιχεῖον ὅτι ἐστὶ γάμμα ἢ 
τὸ ἦτα ὅτι ἐστὶν ω ἢ ὁ μουσικὸς λέγῃ τῷ πρῶτα εἰσαγομένῳ
δεικνὺς τὸ ἐναρμόνιον ὅτι χρῶμά ἐστιν, ἢ τὸ χρωματικὸν ὅτι διατονικόν, ἢ τὴν
ὑπάτην ὅτι μέση, ἢ τὸ συνημμένον ὅτι διεζευγμένον, ἢ τὴν ὑπερβολαίαν
 ὅτι προσλαμβανόμενος;</s></p></div>
<div n="Book3Ch122" subtype="chapter" type="textpart">
<p id="Section122"><s id="Section122s1">τρανῶς μὲν ἴσως καὶ σαφῶς ἐρεῖ, οὐκ ἀληθῶς
δέ, ἀλλὰ ταύτῃ κακίαν ἐργάσεται τὴν ἐν λόγῳ·</s><s id="Section122s2">ὅταν δὲ ἀμφότερα καὶ 
σαφήνειαν καὶ ἀληθότητα ποιῆται, ὠφέλιμον παρέξει τῷ μανθάνοντι
τὸν λόγον, χρησάμενος ταῖς δυσὶν ἀρεταῖς αὐτοῦ, ἃς καὶ μόνας σχεδὸν</s></p></div>
<div n="Book3Ch123" subtype="chapter" type="textpart">
<p id="Section123"><s id="Section123s1">εἶναι συμβέβηκέ που.</s><s id="Section123s2">φησὶν οὖν ἱδρῦσθαι τὸν | κεκριμένον λόγον
ἔχοντα τὰς ἰδίας ἀρετὰς ἐπὶ τοῦ στήθους δηλονότι Ἀαρών, τουτέστιν
ἐπὶ τοῦ θυμοῦ, ἵν’ οὗτος ἡνιοχῆται λόγῳ τὸ πρῶτον καὶ μὴ ὑπὸ τῆς 
ἑαυτοῦ ἀλογίας βλάπτηται,</s><s id="Section123s3">εἶτα δὲ σαφηνείᾳ,</s><s id="Section123s4">οὐ πέφυκε γὰρ ὁ θυμὸς
σαφηνείας εἶναι φίλος· τῶν   γοῦν ὀργιζομένων οὐ μόνον ἡ διάνοια ἀλλὰ
καὶ τὰ ῥήματα ταραχῆς καὶ συγχύσεως γέμει·</s><s id="Section123s5">οἰκεῖον οὖν ἦν τὴν τοῦ
 θυμοῦ ἀσάφειαν ἐπανορθωθῆναι σαφηνείᾳ</s><s id="Section123s6">·</s></p></div>
<div n="Book3Ch124" subtype="chapter" type="textpart">
<p id="Section124"><s id="Section124s1">ἐπὶ τούτοις ἀληθότητι,</s><s id="Section124s2">μετὰ
γὰρ τῶν ἄλλων καὶ τοῦτο ἔχει ὁ θυμὸς ἴδιον, τὸ ψεύδεσθαι· τῶν γοῦν 
χρωμένων τῷ πάθει τούτῳ σχεδὸν οὐδεὶς ἀληθεύει, ἅτε μέθῃ κεκρατημένος
ψυχῆς, οὐ σώματος. ταῦτα ἀλεξιφάρμακα τοῦ θυμικοῦ μέρους
ἐστί· λόγος, σαφήνεια λόγου, ἀλήθεια αὐτοῦ·</s><s id="Section124s3">ἓν γάρ ἐστι δυνάμει τὰ
τρία, λόγος σὺν ἀρεταῖς ἀληθότητι καὶ σαφηνείᾳ θυμὸν νόσημα χαλεπὸν</s></p></div>
<div n="Book3Ch125" subtype="chapter" type="textpart">
<p id="Section125"><s id="Section125s1">ψυχῆς ἰώμενος.</s><s id="Section125s2">τίνος οὖν ἐστι φέρειν ταῦτα; οὐχὶ τῆς ἐμῆς ἢ 
τῆς &lt;τοῦ&gt; τυχόντος διανοίας, ἀλλὰ τῆς ἱερωμένης καὶ
θυούσης καθαρῶς, τῆς Ἀαρών· καὶ οὐδὲ ταύτης</s><s id="Section125s3">ἀεί,</s><s id="Section125s4">πολλάκις γὰρ τρέπεται, ἀλλ’ ὅταν
ἀτρέπτως διάγῃ, ὅταν εἰσπορεύηται εἰς τὸ ἅγιον, ὅταν συνεισπορεύηται
 ὁ λογισμὸς ταῖς ἁγίαις γνώμαις καὶ μὴ τούτων ἀποδιδράσκῃ.</s></p></div>
<div n="Book3Ch126" subtype="chapter" type="textpart">
<p id="Section126"><s id="Section126s1">ἀλλὰ
πολλάκις συνεισέρχεται μὲν ὁ νοῦς εἰς ἱερὰς καὶ ὁσίους καὶ</s><s id="Section126s2">κεκαθαρμένας δόξας, ἀλλὰ ἀνθρωπείους ταύτας, οἷον τὰς περὶ τῶν καθηκόντων,
τὰς περὶ τῶν κατορθωμάτων, τὰς περὶ τῶν θέσει νομίμων, τὰς περὶ
τῆς κατ’ ἀνθρώπους ἀρετῆς· οὐδ’ ὁ τοῦτον διακείμενος τὸν τρόπον
ἱκανός ἐστι τὸ λόγιον φέρειν ἐπὶ τοῦ στήθους μετὰ τῶν ἀρετῶν,</s><s id="Section126s3">ἀλλὰ
 μόνος ὁ ἐναντίον κυρίου εἰσιών, τουτέστιν ὁ ἕνεκα θεοῦ πάντα πράττων
καὶ μηδὲν τῶν μετὰ θεὸν ὑπερτιμῶν,</s><s id="Section126s4">ἀλλὰ νέμων μὲν καὶ τούτοις τὰ
κατ’ ἀξίαν,</s><s id="Section126s5">μὴ ἱστάμενος μέντοι ἐπ’ αὐτῶν, ἀλλ’ ἀνατρέχων ἐπὶ τὴν
γνῶσιν καὶ ἐπιστήμην καὶ τιμὴν τοῦ ἑνός</s><s id="Section126s6">·</s></p></div>
<div n="Book3Ch127" subtype="chapter" type="textpart">
<p id="Section127"><s id="Section127s1">τῷ γὰρ οὕτως διακειμένῳ ἡνιοχηθήσεται ὁ θυμὸς ὑπό τε λόγου κεκαθαρμένου τὸ ἄλογον αὐτοῦ
 περιαιροῦντος καὶ ὑπὸ σαφηνείας τὸ ἀσαφὲς καὶ συγκεχυμένον θεραπευούσης
καὶ ὑπὸ ἀληθότητος τὸ ψεῦδος ἀποκοπτούσης.</s></p></div>
<div n="Book3Ch128" subtype="chapter" type="textpart">
<p id="Section128"><s id="Section128s1">ὁ μὲν οὖν Ἀαρὼν — δεύτερος γάρ ἐστι Μωυσῆ ἐκτέμνοντος τὸ στῆθος, ὅπερ
ἐστὶ τὸν θυμόν</s><s id="Section128s2">— οὐκ ἐᾷ αὐτὸν ἀκρίτοις ὁρμαῖς ἐκφέρεσθαι, δεδιὼς
μή ποτε ἀφεθεὶς ἵππου τρόπον ἀνασκιρτήσας ὅλην πατήσῃ τὴν ψυχήν,
 ἀλλὰ θεραπεύει καὶ ἐπιστομίζει τὸ μὲν πρῶτον λόγῳ, ἵνα ἡνιόχῳ χρώμενος
ἀρίστῳ μὴ σφόδρα ἀφηνιάσῃ,</s><s id="Section128s3">ἔπειτα δὲ ταῖς ἀρεταῖς τοῦ λόγου,
σαφηνείᾳ καὶ ἀληθείᾳ·</s><s id="Section128s4">εἰ γὰρ παιδευθείη ὁ θυμὸς οὕτως, ὥστε καὶ
λόγῳ εἴκειν καὶ σαφηνείᾳ καὶ τὸ ἀψευδὲς ἀσκεῖν, ἑαυτόν τε τῆς πολλῆς
ζέσεως ἀπαλλάξει</s><s id="Section128s5">τήν θ’ ὅλην ψυχὴν ἵλεων κατασκευάσει.</s></p></div>
<div n="Book3Ch129" subtype="chapter" type="textpart">
<p id="Section129"><s id="Section129s1">ἀλλ’  οὗτος μέν, ὡς ἔφην, ἔχων τὸ πάθος ἰᾶσθαι αὐτὸ πειρᾶται τοῖς λεχθεῖσι
 σωτηρίοις φαρμάκοις,</s><s id="Section129s2">Μωυσῆς δὲ ὅλον τὸν   θυμὸν ἐκτέμνειν καὶ
ἀποκόπτειν οἴεται δεῖν τῆς ψυχῆς, οὐ μετριοπάθειαν ἀλλὰ συνόλως ἀπάθειαν
ἀγαπῶν.</s><s id="Section129s3">μαρτυρεῖ δέ μου τῷ λόγῳ ὁ ἱερώτατος χρησμός·</s><s id="Section129s4">„λαβὼν“ γάρ φησι „Μωυσῆς τὸ στηθύνιον ἀφεῖλεν αὐτὸ ἐπίθεμα ἐναντίον
 κυρίου ἀπὸ τοῦ κριοῦ τῆς τελειώσεως,</s><s id="Section129s5">καὶ ἐγένετο Μωυσεῖ ἐν
μερίδι“ (Lev. 8,29 )·</s></p></div>
<div n="Book3Ch130" subtype="chapter" type="textpart">
<p id="Section130"><s id="Section130s1">πάνυ καλῶς·</s><s id="Section130s2">τοῦ γὰρ φιλαρέτου καὶ θεοφιλοῦς
ἔργον ἦν τὴν ὅλην ψυχὴν θεασάμενον λαβέσθαι τοῦ στήθους, ὅπερ ἐστὶ
τοῦ θυμοῦ, καὶ ἀφελεῖν αὐτὸν καὶ ἀποκόψαι, ἵνα τοῦ πολεμικοῦ μέρους
ἐκτμηθέντος εἰρήνην τὸ λοιπὸν ἄγῃ.</s><s id="Section130s3">ἀφαιρεῖ δὲ οὐκ ἀπὸ τοῦ τυχόντος
 ζῴου, ἀλλ’ ἀπὸ τοῦ κριοῦ τῆς τελειώσεως, καίτοι καὶ μόσχος ἱερουργήθη·</s><s id="Section130s4">ἀλλὰ τοῦτον παρελθὼν ἐπὶ τὸν κριὸν ἦλθε, διότι κρουστικὸν</s><s id="Section130s5">φύσει ζῷόν ἐστι καὶ θυμικὸν καὶ ὁρμητικόν, παρὸ καὶ οἱ μηχανοποιοὶ
 τὰ πολλὰ τῶν πολεμιστηρίων ὀργάνων κριοὺς κατασκευάζουσι.</s></p></div>
<div n="Book3Ch131" subtype="chapter" type="textpart">
<p id="Section131"><s id="Section131s1">τὸ κριῶδες
οὖν καὶ ὁρμητικὸν καὶ ἄκριτον ἐν ἡμῖν ἐστι τὸ ἐριστικὸν εἶδος·</s><s id="Section131s2">ἔρις
δὲ μήτηρ ἐστὶ θυμοῦ· παρὸ καὶ οἱ φιλονεικότεροι ἔν τε ταῖς συζητήσεσι
κἀν ταῖς ἄλλαις ὁμιλίαις ῥᾷστα ὀργίζονται.</s><s id="Section131s3">τῆς οὖν ἐριστικῆς καὶ 
φιλονείκου ψυχῆς πλημμελὲς γέννημα θυμὸν ἐκτέμνει δεόντως, ἵνα στειρωθεῖσα
παύσηται βλαβερὰ τίκτουσα καὶ γένηται μερὶς τοῦτο ἁρμόζουσα
τῷ φιλαρέτῳ, οὐ τὸ στῆθος οὐδ’ ὁ θυμός, ἀλλὰ τὸ ἀφελεῖν αὐτά·</s><s id="Section131s4">μοῖραν γὰρ ὁ θεὸς ἔνειμεν ἀρίστην τῷ σοφῷ τὸ ἐκτέμνειν τὰ πάθη
 δύνασθαι. ὁρᾷς πῶς ὁ τέλειος τελείαν ἀπάθειαν αἰεὶ μελετᾷ.</s></p></div>
<div n="Book3Ch132" subtype="chapter" type="textpart">
<p id="Section132"><s id="Section132s1">ἀλλ’ ὅ 
γε προκόπτων δεύτερος ὢν Ἀαρὼν μετριοπάθειαν, ὡς ἔφην, ἀσκεῖ,</s><s id="Section132s2">ἐκτεμεῖν
γὰρ ἔτι τὸ στῆθος καὶ τὸν θυμὸν ἀδυνατεῖ·</s><s id="Section132s3">φέρει δ’ ἐπ’ αὐτὸν
τὸν ἡνίοχον σὺν ταῖς προσφυέσιν ἀρεταῖς λόγον, τὸ λόγιον, ἐφ’ οὗ δήλωσίς</s></p></div>
<div n="Book3Ch133" subtype="chapter" type="textpart">
<p id="Section133"><s id="Section133s1">ἐστι καὶ ἀλήθεια.</s><s id="Section133s2">παραστήσει δὲ σαφέστερον τὴν διαφορὰν
καὶ διὰ τούτου·</s><s id="Section133s3">„τὸ γὰρ στηθύνιον“ φησί „τοῦ ἐπιθέματος καὶ 
τὸν βραχίονα τοῦ ἀφαιρέματος εἴληφα παρὰ τῶν υἱῶν Ἰσραὴλ ἀπὸ τῶν
θυσιῶν τοῦ σωτηρίου ὑμῶν, καὶ ἔδωκα αὐτὰ Ἀαρὼν καὶ τοῖς υἱοῖς
 αὐτοῦ“</s><s id="Section133s4">(Lev. 7, 24).</s></p></div>
<div n="Book3Ch134" subtype="chapter" type="textpart">
<p id="Section134"><s id="Section134s1">ὁρᾷς ὅτι οὔκ εἰσιν οὗτοι ἱκανοὶ τὸ στῆθος μόνον
λαβεῖν, ἀλλὰ σὺν τῷ βραχίονι,</s><s id="Section134s2">Μωυσῆς δὲ χωρὶς τοῦ βραχίονος. διὰ
τί; ὅτι ὁ μὲν τέλειος ὢν βραχὺ καὶ ταπεινὸν οὐδὲν φρονεῖ οὐδὲ μετριοπαθεῖν 
βούλεται, ἀλλ’ ἐκ περιουσίας ὅλα τὰ πάθη δι’ ὅλων ἀπέκοψεν,</s><s id="Section134s3">οἱ δὲ βραχέως καὶ οὐ μεγάλως ὁρμῶσιν ἐπὶ τὸν τῶν παθῶν πόλεμον,
ἀλλὰ καταλλάττονται καὶ σπονδὰς πρὸς αὐτὰ τίθενται τὸν συμβατήριον
λόγον   προτείνοντες, ἵν’ οὗτος ἡνιόχου τρόπον ἐπιστομίζῃ τὴν ἐπὶ πλέον
 αὐτῶν φοράν.</s></p></div>
<div n="Book3Ch135" subtype="chapter" type="textpart">
<p id="Section135"><s id="Section135s1">ἔστι δὲ καὶ σύμβολον ὁ βραχίων πόνου καὶ κακοπαθείας·</s><s id="Section135s2">τοιοῦτος δὲ ὁ θεραπευτὴς καὶ λειτουργὸς τῶν ἁγίων, ἀσκήσει καὶ πόνῳ
χρώμενος·</s><s id="Section135s3">ἄπονος δ’ ἐστὶν ᾧ ὁ θεὸς χαρίζεται κατὰ πολλὴν περιουσίαν
τὰ ἀγαθὰ τέλεια·</s><s id="Section135s4">βραχύτερος δ’ εὑρίσκεται</s><s id="Section135s5">καὶ ἀτελέστερος ὁ πόνῳ
κτώμενος τὴν ἀρετὴν τοῦ ἀπόνως καὶ εὐμαρῶς αὐτὴν παρὰ θεοῦ λαβόντος
Μωυσῆ·</s><s id="Section135s6">ὡς γὰρ αὐτὸ τὸ πονεῖν βραχύτερον καὶ ἔλαττόν ἐστι 
τοῦ ἀπόνου, οὕτω καὶ τὸ ἀτελὲς τοῦ τελείου καὶ τὸ μανθάνον τοῦ αὐτομαθοῦς.</s><s id="Section135s7">διὰ τοῦτο σὺν μὲν βραχίονι λαμβάνει τὸ στῆθος Ἀαρών, ἄνευ</s><s id="Section135s8">δὲ βραχίονος Μωυσῆς.</s></p></div>
<div n="Book3Ch136" subtype="chapter" type="textpart">
<p id="Section136"><s id="Section136s1">τὸ στηθύνιον δὲ ἐπιθέματος καλεῖ διὰ τοῦτο, ὅτι ἐπικεῖσθαι δεῖ τῷ θυμῷ καὶ ἐφιδρῦσθαι τὸν λόγον ὡσανεί τινα
ἡνίοχον εὐθύνοντα σκληραύχενα καὶ ἀφηνιαστὴν ἵππον·</s><s id="Section136s2">τὸν δὲ βραχίονα
οὐκέτι ἐπιθέματος ἀλλ’ ἀφαιρέματος διὰ τόδε, ὅτι δεῖ τὸν ὑπὲρ ἀρετῆς
 πόνον μὴ ἑαυτῇ προσάγειν τὴν ψυχήν, ἀλλ’ ἀφελεῖν ἀφ’ ἑαυτῆς καὶ
θεῷ ἀνενεγκεῖν, ὁμολογοῦσαν ὅτι οὐχ ἡ ἰσχὺς αὐτῆς οὐδὲ ἡ δύναμις
περιεποίησε τὸ καλόν, ἀλλὰ ὁ καὶ τὸν ἔρωτα χαρισάμενος.</s></p></div>
<div n="Book3Ch137" subtype="chapter" type="textpart">
<p id="Section137"><s id="Section137s1">οὔτε δὲ στηθύνιον οὔτε ὁ βραχίων λαμβάνεται πλὴν ἀπὸ τῆς θυσίας τοῦ σωτηρίου·
κατὰ τὸ εἰκός·</s><s id="Section137s2">τότε γὰρ ἡ ψυχὴ σῴζεται, ὅταν καὶ ὁ θυμὸς
 ἡνιοχηθῇ ὑπὸ λόγου καὶ ὁ πόνος μὴ οἴησιν ἐγκατασκευάσῃ ἀλλὰ παραχώρησιν
τῷ εὐεργέτῃ θεῷ.</s></p>
</div>
<div n="Book3Ch138" subtype="chapter" type="textpart">
<p id="Section138"><s id="Section138s1">Τὸ δὲ μὴ μόνον ἐπὶ τῷ στήθει ἀλλὰ καὶ τῇ κοιλίᾳ πορεύεσθαι τὴν ἡδονὴν εἴπομεν ἤδη, οἰκειότατον δηλοῦντες ἡδονῇ χωρίον
τὴν γαστέρα,</s><s id="Section138s2">σχεδὸν γὰρ ἀγγεῖον τῶν ἡδονῶν ἁπασῶν αὕτη ἐστί·</s><s id="Section138s3">πληρωθείσης
 γὰρ τῆς γαστρὸς ὀρέξεις καὶ τῶν ἄλλων ἡδονῶν γίνονται σύντονοι,</s><s id="Section138s4">κενωθείσης δὲ ἠρεμαῖαι καὶ σταθηρότεραι.</s></p></div>
<div n="Book3Ch139" subtype="chapter" type="textpart">
<p id="Section139"><s id="Section139s1">διὸ καί φησιν ἑτέρωθι· „πᾶς ὁ πορευόμενος ἐπὶ κοιλίᾳ καὶ πᾶς ὁ πορευόμενος ἐπὶ
τεσσάρων διὰ παντός, ὃς πολυπληθεῖ ποσίν, ἀκάθαρτός ἐστι“ (Lev. 11,42)·</s><s id="Section139s2">τοιοῦτος δ’ ὁ φιλήδονος ἀεὶ χωρῶν ἐπὶ γαστέρα καὶ τὰς μετὰ ταύτην
 ἡδονάς.</s><s id="Section139s3">τῷ δὲ ἕρποντι ἐπὶ κοιλίαν τὸν ἐπὶ τεσσάρων βαδίζοντα ἥνωκεν·
εἰκότως·</s><s id="Section139s4">τέτταρα γάρ ἐστι τὰ πάθη τῶν ἐν ἡδονῇ, ὥς τις κατ’ ἐξαίρετον
λόγος μέμνηται.</s><s id="Section139s5">ἀκάθαρτος οὖν καὶ ὁ τῷ ἑνὶ χρώμενος τῇ ἡδονῇ</s></p></div>
<div n="Book3Ch140" subtype="chapter" type="textpart">
<p id="Section140"><s id="Section140s1">καὶ ὁ πᾶσιν ἐφορμῶν τοῖς τέσσαρσι. τούτων εἰρημένων ἴδε διαφορὰν πάλιν τελείου καὶ προκόπτοντος.</s><s id="Section140s2">ὥσπερ οὖν πρότερον εὑρίσκετο ὁ μὲν
 τέλειος ὅλον ἐκτέμνων τὸν θυμὸν τῆς ἐριστικῆς ψυχῆς καὶ ποιῶν αὐτὴν
τιθασὸν καὶ χειροήθη καὶ εἰρηναίαν καὶ ἵλεων πρὸς πάντα ἔργῳ τε καὶ
 λόγῳ,</s><s id="Section140s3">ὁ δὲ προκόπτων   οὐ δυνάμενος μὲν ἀποκόψαι τὸ πάθος</s><s id="Section140s4">— φέρει
γὰρ τὸ στῆθος —,</s><s id="Section140s5">παιδεύων δὲ αὐτὸ λόγῳ κεκριμένῳ, ἔχοντι δύο
ἀρετάς, σαφήνειαν καὶ ἀλήθειαν,</s><s id="Section140s6">οὕτως καὶ νῦν εὑρεθήσεται</s><s id="Section140s7">ὁ
 μὲν σοφὸς τέλειος ἡδονὰς ἀπορρυπτόμενος καὶ ἀποσειόμενος Μωυσῆς,</s><s id="Section140s8">ὁ δὲ προκόπτων οὐχ ἅπασαν, ἀλλὰ τὴν μὲν ἀναγκαίαν καὶ ἁπλῆν</s><s id="Section140s9">προσιέμενος, τὴν δὲ περίεργον καὶ περιττὴν κατὰ τὰς ἐπεντρώσεις παραιτούμενος</s><s id="Section140s10">·</s></p></div>
<div n="Book3Ch141" subtype="chapter" type="textpart">
<p id="Section141"><s id="Section141s1">ἐπὶ γὰρ Μωυσέως φησὶν οὕτως· „καὶ τὴν κοιλίαν καὶ τοὺς
πόδας ἔπλυνεν ὕδατι τοῦ ὁλοκαυτώματος“ (Lev. 9,14)· πάνυ καλῶς·</s><s id="Section141s2">ὅλην γὰρ τὴν ψυχὴν ἀξίαν οὖσαν θεῷ προσάγεσθαι διὰ τὸ μηδένα ἔχειν
μήθ’ ἑκούσιον μήτ’ ἀκούσιον μῶμον ὁ σοφὸς καθαγιάζει·</s><s id="Section141s3">οὕτως δὲ διακείμενος 
ὅλην τὴν γαστέρα καὶ τὰς αὐτῆς καὶ μετ’ αὐτὴν ἡδονὰς ἐκπλύνει
καὶ ἀπολούεται καὶ ἀπορρύπτεται,</s><s id="Section141s4">οὐχὶ μέρος τι, ἀλλ’ οὕτω καταφρονητικῶς
ἔσχηκεν αὐτῆς, ὥστε οὐδὲ τὰ ἀναγκαῖα σιτία ἢ ποτὰ προσίεται
 θεωρίᾳ τῶν θείων τρεφόμενος.</s></p></div>
<div n="Book3Ch142" subtype="chapter" type="textpart">
<p id="Section142"><s id="Section142s1">διὸ καὶ ἐν ἑτέροις μαρτυρεῖται αὐτῷ·
„τετταράκοντα ἡμέρας ἄρτου οὐκ ἔφαγε καὶ ὕδωρ οὐκ ἔπιεν“ (Exod. 
34, 28), ὅτε ἐν τῷ θείῳ ὄρει γενόμενος χρησμῶν θεοῦ νομοθετοῦντος
ἤκουεν. ἀλλ’ οὐ μόνον ὅλῃ τῇ γαστρὶ ἀποτάττεται, ἀλλὰ καὶ τοὺς
πόδας αὐτῇ συναπορρύπτεται, τουτέστι τὰς ἐπιβάσεις τῆς ἡδονῆς</s><s id="Section142s2">·</s></p></div>
<div n="Book3Ch143" subtype="chapter" type="textpart">
<p id="Section143"><s id="Section143s1">ἐπιβάσεις δὲ ἡδονῆς εἰσι τὰ ποιητικὰ αὐτῆς·</s><s id="Section143s2">ὁ [τε] γὰρ προκόπτων λέγεται
τὰ ἐγκοίλια καὶ τοὺς πόδας λούειν</s><s id="Section143s3">(Lev. 1, 9), οὐ τὴν ὅλην κοιλίαν·</s><s id="Section143s4">ἱκανὸς γὰρ οὐκ ἔστι πᾶσαν ἡδονὴν διώσασθαι, ἀγαπητὸν δέ, ἐὰν
τὰ ἐγκοίλια αὐτῆς τουτέστι τὰ ἐπεντρώματα, ἅ φασιν οἱ φιλήδονοι ἐπιλεάνσεις
εἶναί τινας τῶν προηγουμένων ἡδονῶν, ἃ γίνεται ὀψαρτυτῶν
 καὶ σιτοπόνων λίχνων περιεργίᾳ.</s></p></div>
<div n="Book3Ch144" subtype="chapter" type="textpart">
<p id="Section144"><s id="Section144s1">καὶ προσεπιτείνει τὴν τοῦ * * *
προκόπτοντος μετριοπάθειαν τῷ τὸν μὲν ἄνευ προστάξεως παραιτεῖσθαι 
ὅλην τὴν γαστρὸς ἡδονήν, τὸν δὲ προκόπτοντα μετὰ προστάξεως·</s><s id="Section144s2">ἐπὶ
μὲν γὰρ τοῦ σοφοῦ λέγεται οὕτως· „τὴν κοιλίαν καὶ τοὺς πόδας ὕδατι
ἔπλυνεν“ (Lev. 9, 14), ἀνεπικελεύστως κατὰ τὴν ἑκούσιον γνώμην, ἐπὶ
δὲ τῶν ἱερέων οὕτως· „τὰ δὲ ἐγκοίλια καὶ τοὺς πόδας“ οὐχὶ
ἔπλυναν, ἀλλὰ „πλυνοῦσι“ (Lev. 1, 9)· σφόδρα παρατετηρημένως·</s><s id="Section144s3">δεῖ γὰρ τὸν μὲν τέλειον ἐξ ἑαυτοῦ κινεῖσθαι πρὸς τὰς κατ’ ἀρετὴν
ἐνεργείας,</s><s id="Section144s4">τὸν δὲ ἀσκητὴν μετὰ τοῦ ὑφηγουμένου τὰ πρακτέα λόγου</s><s id="Section144s5">,</s></p></div>
<div n="Book3Ch145" subtype="chapter" type="textpart">
<p id="Section145"><s id="Section145s1">ᾧ προστάττοντι πείθεσθαι καλόν.</s><s id="Section145s2">οὐ δεῖ δὲ ἀγνοεῖν, ὅτι Μωυσῆς   ὅλην
τὴν κοιλίαν τουτέστι τὴν γαστρὸς ἐκπλήρωσιν παραιτούμενος σχεδὸν
καὶ τοῖς ἄλλοις πάθεσιν ἀποτάττεται, τοῦ νομοθέτου ἀπὸ μέρους ἑνὸς</s><s id="Section145s3">τὸ σύμπαν ἐναργῶς παριστάντος καὶ ἀπὸ τοῦ συνεκτικωτάτου περὶ τῶν
ἄλλων, ἐν οἷς ἡσύχασε, δυνάμει διεξιόντος·  συνεκτικώτατον &lt;γὰρ&gt;
ἡ γαστρὸς ἐκπλήρωσις</s><s id="Section145s4">καὶ ὡσανεὶ θεμέλιός τις τῶν ἄλλων παθῶν·
οὐδὲν γοῦν ἐκείνων δύναται συστῆναι μὴ ἐπερειδόμενον γαστρί, ᾗ πάντα
 ἐφίδρυκεν ἡ φύσις.</s></p></div>
<div n="Book3Ch146" subtype="chapter" type="textpart">
<p id="Section146"><s id="Section146s1">διὰ τοῦτο, γεννηθέντων τῶν ἐκ τῆς Λείας προτέρων τῶν ψυχικῶν ἀγαθῶν καὶ στάντων ἐπὶ τῆς ἐξομολογήσεως Ἰούδα
(Gen. 29, 35), μέλλων ὁ θεὸς δημιουργεῖν καὶ τὰς σώματος προκοπὰς
Βάλλαν τὴν Ῥαχὴλ παιδίσκην καὶ πρὸ τῆς δεσποίνης τίκτειν παρασκευάζει·</s><s id="Section146s2">Βάλλα δ’ ἐστὶν ἐγκατάποσις·</s><s id="Section146s3">ᾔδει γὰρ ὅτι οὐδὲν τῶν σωματικῶν
 ἄνευ καταπόσεως καὶ γαστρὸς ὑποστῆναι δύναται, ἀλλὰ αὕτη κρατεῖ καὶ
ἡγεμονεύει παντὸς τοῦ σώματος καὶ τοῦ κατὰ τὸ ζῆν ψιλὸν ὄγκου.</s></p></div>
<div n="Book3Ch147" subtype="chapter" type="textpart">
<p id="Section147"><s id="Section147s1">παρατήρει δὲ πᾶσαν τὴν λεπτολογίαν,</s><s id="Section147s2">οὐδὲν γὰρ λεχθὲν παρέργως εὑρήσεις. Μωυσῆς τὸ μὲν στηθύνιον ἀφαιρεῖται, τὴν δὲ κοιλίαν οὐκ ἀφαιρεῖ
μὲν, πλύνει δέ (Lev. 8, 29. 9, 14)·</s><s id="Section147s3">διὰ τί; ὅτι ὁ τέλειος σοφὸς
 ὅλον μὲν τὸν θυμὸν ἰσχύει παραιτήσασθαι καὶ ἀποκόψαι ὀργῆς κατεξαναστάς,</s><s id="Section147s4">τὴν δὲ κοιλίαν ἐκτεμεῖν ἀδυνατεῖ·</s><s id="Section147s5">τοῖς γὰρ ἀναγκαίοις σιτίοις καὶ
ποτοῖς ἡ φύσις βιάζεται χρῆσθαι καὶ τὸν ὀλιγοδεέστατον καὶ καταφρονητικὸν
αὐτῶν τῶν ἀναγκαίων καὶ ἀσιτίαν αὐτῶν μελετῶντα.</s><s id="Section147s6">πλυνέτω
οὖν αὐτὴν καὶ καθαιρέτω ἀπὸ τῶν περιττῶν καὶ ἀκαθάρτων παρασκευῶν·</s><s id="Section147s7">ἱκανὴ γὰρ καὶ αὕτη παρὰ θεοῦ τῷ φιλαρέτῳ δωρεά.</s></p></div>
<div n="Book3Ch148" subtype="chapter" type="textpart">
<p id="Section148"><s id="Section148s1">διὰ τοῦτο ἐπὶ τῆς ὑπονοηθείσης διεφθάρθαι ψυχῆς φησιν</s><s id="Section148s2">(Num. 5, 27), ὅτι ἂν
μὲν ἀπολελοιπυῖα τὸν ὀρθὸν λόγον, ὅς ἐστιν ἀνὴρ νόμιμος, εὑρεθῇ προσκεχωρηκυῖα
τῷ μιαίνοντι τὴν ψυχὴν πάθει, „πρησθήσεται τὴν γαστέρα“,
ὅπερ ἦν, ἀπληρώτους καὶ ἀκορέστους ἕξει τὰς γαστρὸς ἡδονὰς καὶ ἐπιθυμίας,
 καὶ οὐδέποτε παύσεται ἄπληστος οὖσα δι’ ἀπαιδευσίαν, ἀλλ’ ἀμυθήτων
ἐπιρρεόντων ἀίδιον ἕξει τὸ πάθος.</s></p></div>
<div n="Book3Ch149" subtype="chapter" type="textpart">
<p id="Section149"><s id="Section149s1">οἶδα γοῦν πολλοὺς οὕτω πταίοντας περὶ τὴν τῆς γαστρὸς ἐπιθυμίαν, ὥστ’ ἐμέτοις χρησάμενοι
πάλιν ἐπὶ τὸν ἄκρατον καὶ τἆλλα ὥρμησαν·</s><s id="Section149s2">οὐ γὰρ ἀναλογεῖ τοῖς σωματικοῖς
ὄγκοις ἡ τῆς ἀκράτορος ψυχῆς ἐπιθυμία,</s><s id="Section149s3">ἀλλ’ οἱ μὲν ἅτε ἀγγεῖα
 ὄντες μεμετρημένα ἄμετρον οὐδὲν προσίενται, ἀλλὰ τὸ περιττὸν</s><s id="Section149s4">ἐκβάλλουσιν,</s><s id="Section149s5">ἡ δὲ ἐπιθυμία πληροῦται μὲν οὐδέποτε, μένει δὲ ἐνδεὴς καὶ
 διψαλέα ἀεί.</s></p></div>
<div n="Book3Ch150" subtype="chapter" type="textpart">
<p id="Section150"><s id="Section150s1">παρὸ καὶ τὸ ἀκόλουθον προστίθεται τῷ πρησθῆναι τὴν
γαστέρα τὸ „διαπεσεῖν τὸν μηρόν“·</s><s id="Section150s2">διαπίπτει γὰρ τότε τῇ ψυχῇ καὶ
ὁ σπερματικὸς καὶ γεννητικὸς τῶν καλῶν λόγος ὀρθός·</s><s id="Section150s3">„ἐὰν“ γοῦν
φησι „μὴ μιανθῇ καὶ καθαρὰ &lt;ᾖ&gt;, καὶ ἀθῷος ἔσται &lt;καὶ&gt; ἐκσπερματιεῖ
σπέρμα“</s><s id="Section150s4">(Num. 5, 28), ἐὰν ὑπὸ πάθους μὴ μιανθῇ,</s><s id="Section150s5">καθαρεύσῃ δὲ
πρὸς τὸν νόμιμον ἄνδρα, τὸν ὑγιῆ καὶ ἡγεμόνα λόγον, γόνιμον ἕξει
ψυχὴν καὶ καρποφόρον, φέρουσαν γέννημα φρονήσεως καὶ δικαιοσύνης</s></p></div>
<div n="Book3Ch151" subtype="chapter" type="textpart">
<p id="Section151"><s id="Section151s1">καὶ τῆς συμπάσης ἀρετῆς.</s><s id="Section151s2">ἆρ’ οὖν ἡμᾶς ἐνδεδεμένους σώματι
οἷόν τε σωματικαῖς ἀνάγκαις μὴ χρῆσθαι; καὶ πῶς ἔνεστιν;</s><s id="Section151s3">ἀλλ’ ὅρα. 
ὁ ἱεροφάντης τὸν τρόπον παραγγέλλει τῷ ἀγομένῳ ὑπὸ σωματικῆς χρείας
αὐτῷ μόνῳ χρῆσθαι τῷ ἀναγκαίῳ.</s><s id="Section151s4">πρῶτον μέν φησι "τόπος ἔστω
σοι ἔξω τῆς παρεμβολῆς" (Deut. 23, 12), παρεμβολὴν καλῶν τὴν ἀρετήν,
ἐν ᾗ ἐστρατοπέδευκεν ἡ ψυχή·</s><s id="Section151s5">οὐ γὰρ δύναται τὸν αὐτὸν κρατεῖν
 χῶρον φρόνησις καὶ σωματικῆς ἀνάγκης ἀπόλαυσις.</s></p></div>
<div n="Book3Ch152" subtype="chapter" type="textpart">
<p id="Section152"><s id="Section152s1">εἶτα „ἐξελεύσῃ“ 
φησίν "ἐκεῖ ἔξω"· διὰ τί; ὅτι οὐ δύναται ἡ ψυχὴ καταμένουσα
μετὰ φρονήσεως καὶ ἐν τῷ οἴκῳ διατρίβουσα τῆς σοφίας χρῆσθαί
τινι τῶν φίλων σώματος·</s><s id="Section152s2">τρέφεται γὰρ τότε θειοτέραις τροφαῖς ἐν
ταῖς ἐπιστήμαις, δι’ ἃς καὶ τῆς σαρκὸς ἀμελεῖ·</s><s id="Section152s3">ἐπειδὰν γὰρ ἐξέλθῃ
τῶν ἱερῶν ἀρετῆς οἴκων, τηνικαῦτα ἐπὶ τὰς τὸ σῶμα πλημμελούσας 
 καὶ πιεζούσας ὕλας τρέπεται.</s></p></div>
<div n="Book3Ch153" subtype="chapter" type="textpart">
<p id="Section153"><s id="Section153s1">πῶς οὖν αὐταῖς χρήσομαι; „πάσσαλος
ἔστω σοι“ φησίν „ἐπὶ τῆς ζώνης σου, καὶ ὀρύξεις ἐν αὐτῷ“ (Deut.
23, 13), τουτέστι λόγος ἐπὶ τοῦ πάθους ἐξορύττων καὶ ἀναστέλλων καὶ
ἀπαμφιεννὺς αὐτό·</s><s id="Section153s2">ἀνεζῶσθαι γὰρ βούλεται ἡμᾶς τὰ πάθη, ἀλλὰ μὴ
 ἀνειμένα καὶ κεχαλασμένα φορεῖν.</s></p></div>
<div n="Book3Ch154" subtype="chapter" type="textpart">
<p id="Section154"><s id="Section154s1">διὸ καὶ ἐπὶ τῆς διαβάσεως αὐτῶν, 
ὃ καλεῖται Πάσχα, προστάττει τὰς "ὀσφῦς περιεζῶσθαι“ (Exod. 12, 11),
ἤτοι συνεστάλθαι τὰς ἐπιθυμίας.</s><s id="Section154s2">πάσσαλος οὖν, τουτέστι λόγος, ἑπέσθω
τῷ πάθει, κωλύων αὐτὸ χεῖσθαι·</s><s id="Section154s3">οὕτως γὰρ αὐτοῖς μόνοις χρησόμεθα</s></p></div>
<div n="Book3Ch155" subtype="chapter" type="textpart">
<p id="Section155"><s id="Section155s1">τοῖς ἀναγκαίοις,</s><s id="Section155s2">τῶν δὲ περιττῶν ἀφεξόμεθα.  κἂν ἐν
συνουσίαις ὄντες καὶ μέλλοντες εἰς ἀπόλαυσιν καὶ χρῆσιν τῶν παρεσκευασμένων 
ἐλθεῖν σὺν λόγῳ παραγενώμεθα ὥσπερ ὅπλῳ τινὶ ἀμυντηρίῳ,
οὔτε πέραν τοῦ μετρίου σιτίων ἐμφορηθησόμεθα αἰθυιῶν τρόπον οὔτ’</s><s id="Section155s3">ἀκράτου ἀμέτρου κορεσθέντες μέθῃ ληραίνειν ἀναγκαζούσῃ χρησόμεθα·</s><s id="Section155s4">ἐπιστομιεῖ γὰρ ὁ λόγος καὶ ἐγχαλινώσει τὴν ῥύμην   καὶ φορὰν τοῦ πάθους.</s></p></div>
<div n="Book3Ch156" subtype="chapter" type="textpart">
<p id="Section156"><s id="Section156s1">ἐγὼ γοῦν αὐτὸ πολλάκις παθὼν οἶδα·</s><s id="Section156s2">εἰς γὰρ ἀδιάγωγον συνουσίαν ἐλθὼν καὶ πολυτελῆ δεῖπνα, ὁπότε μὴ ἀφικοίμην σὺν λόγῳ,
 δοῦλος ἐγενόμην τῶν παρεσκευασμένων, ἀγόμενος ὑπὸ δεσποτῶν ἀτιθάσων,
θεαμάτων καὶ ἀκουσμάτων καὶ τῶν ὅσα διὰ μυκτῆρος καὶ γεύσεως
ἡδονὰς ἀπεργάζεται·</s><s id="Section156s3">ὁπότε δὲ μετὰ τοῦ αἱροῦντος λόγου, δεσπότης
ἀντὶ δούλου γίνομαι καὶ ἀνὰ κράτος νικῶ καλὴν νίκην καρτερίας
καὶ σωφροσύνης, ἀντιβαίνων καὶ ἀντιφιλονεικῶν πᾶσι τοῖς ἀναρρηγνῦσι
 τὰς ἀκράτορας ἐπιθυμίας.</s></p></div>
<div n="Book3Ch157" subtype="chapter" type="textpart">
<p id="Section157"><s id="Section157s1">„διορύξεις“ φησὶ γοῦν „τῷ πασσάλῳ“ (Deut. 23, 13), τουτέστιν, ἣν ἕκαστον ἔχει φύσιν, τὸ φαγεῖν, τὸ πιεῖν, τὸ τοῖς
μετὰ γαστέρα χρῆσθαι, τῷ λόγῳ γυμνώσεις καὶ διαστελεῖς, ἵνα διακρίνας
γνῷς τἀληθές·</s><s id="Section157s2">τότε γὰρ εἴσῃ, ὅτι ἐν οὐδενὶ τούτων ἐστὶ τὸ ἀγαθόν,
ἀλλὰ τὸ ἀναγκαῖον μόνον καὶ χρήσιμον.</s></p></div>
<div n="Book3Ch158" subtype="chapter" type="textpart">
<p id="Section158"><s id="Section158s1">„καὶ ἐπαγαγὼν καλύψεις  τὴν ἀσχημοσύνην σου“ (ibid.)· πάνυ καλῶς· ἔπαγε γάρ,</s><s id="Section158s2">ὦ ψυχή, τὸν
λόγον ἐπὶ πάντα, ᾧ καλύπτεται καὶ συσκιάζεται καὶ συγκρύπτεται πᾶσα
ἀσχημοσύνη σαρκὸς καὶ πάθους·</s><s id="Section158s3">τὰ γὰρ μὴ σὺν λόγῳ πάντα αἰσχρά,
ὥσπερ τὰ σὺν λόγῳ κόσμια.</s></p></div>
<div n="Book3Ch159" subtype="chapter" type="textpart">
<p id="Section159"><s id="Section159s1">οὐκοῦν ὁ μὲν φιλήδονος ἐπὶ κοιλίαν βαδίζει,</s><s id="Section159s2">ὁ δὲ τέλειος τὴν κοιλίαν ὅλην ἐκπλύνει,</s><s id="Section159s3">ὁ δὲ προκόπτων τὰ ἐν κοιλίᾳ,</s><s id="Section159s4">ὁ δὲ ἄρτι ἀρχόμενος παιδεύεσθαι ἔξω πρόεισιν, ὅταν μέλλῃ τῆς γαστρὸς
τοῖς ἀναγκαίοις ἐπιφερόμενος λόγον ἐπιστομιεῖν τὸ πάθος, ὃς εἴρηται
συμβολικῶς πάσσαλος.</s></p>
</div>
<div n="Book3Ch160" subtype="chapter" type="textpart">
<p id="Section160"><s id="Section160s1">Εὖ μέντοι καὶ τὸ προσθεῖναι· „πορεύσῃ ἐπὶ τῷ στήθει καὶ τῇ κοιλίᾳ“ (Gen. 3, 14)·</s><s id="Section160s2">ἡ γὰρ ἡδονὴ οὐκ ἔστι τῶν
 ἠρεμούντων καὶ ἱσταμένων, ἀλλὰ τῶν κινουμένων καὶ ταραχῆς γεμόντων·</s><s id="Section160s3">ὥσπερ γὰρ
ἡ φλὸξ ἐν κινήσει, οὕτως φλογμοῦ τινα τρόπον τὸ πάθος ἐν τῇ ψυχῇ
κινούμενον ἠρεμεῖν αὐτὴν οὐκ ἐᾷ. διὸ καὶ τοῖς λέγουσι καταστηματικὴν
εἶναι τὴν ἡδονὴν οὐ συμφέρεται·</s><s id="Section160s4">ἠρεμία γὰρ λίθῳ μὲν καὶ ξύλῳ καὶ</s><s id="Section160s5">παντὶ ἀψύχῳ οἰκεῖον, ἀλλότριον δὲ ἡδονῇ·</s><s id="Section160s6">γαργαλισμοῦ γὰρ καὶ σπασμώδους
ἐφίεται καὶ ἐπ’ ἐνίων οὐκ ἠρεμίας ἀλλὰ συντόνου καὶ σφοδρᾶς
κινήσεώς ἐστι χρεία.</s></p>
</div>
<div n="Book3Ch161" subtype="chapter" type="textpart">
<p id="Section161"><s id="Section161s1">Τὸ δὲ "γῆν φάγεσαι πάσας τὰς ἡμέρας τῆς ζωῆς σου“ (Gen.
3, 14), τοῦτο προσφυῶς εἴρηται·</s><s id="Section161s2">τῆς γὰρ   σώματος τροφῆς ἡδοναὶ
γήιναι· καὶ μήποτ’ εἰκότως· δύο &lt;γάρ&gt; ἐστιν ἐξ ὧν συνέσταμεν, ψυχή
τε καὶ σῶμα·</s><s id="Section161s3">τὸ μὲν οὖν σῶμα ἐκ γῆς δεδημιούργηται,</s><s id="Section161s4">ἡ δὲ ψυχὴ
αἰθέρος ἐστίν, ἀπόσπασμα θεῖον·</s><s id="Section161s5">"ἐνεφύσησε γὰρ εἰς τὸ πρόσωπον
αὐτοῦ πνεῦμα ζωῆς ὁ θεός,</s><s id="Section161s6">καὶ ἐγένετο ὁ ἄνθρωπος εἰς ψυχὴν ζῶσαν“</s><s id="Section161s7">(Gen. 2, 7). εὐλόγως οὖν τὸ μὲν ἐκ γῆς διαπλασθὲν σῶμα συγγενεῖς 
ἔχει τροφὰς ἃς ἀναδίδωσιν ἡ γῆ,</s><s id="Section161s8">ἡ δὲ αἰθερίου φύσεως μοῖρα οὖσα
ψυχὴ πάλιν αἰθερίους καὶ θείας·</s><s id="Section161s9">ἐπιστήμαις γὰρ τρέφεται καὶ οὐ σιτίοις</s></p></div>
<div n="Book3Ch162" subtype="chapter" type="textpart">
<p id="Section162"><s id="Section162s1">ἢ ποτοῖς, ὧν ἐπιδεές ἐστι τὸ σῶμα.</s><s id="Section162s2">ὅτι δὲ οὐ γήινοι ἀλλ’
οὐράνιοι αἱ ψυχῆς τροφαί, μαρτυρήσει διὰ πλειόνων</s><s id="Section162s3">ὁ ἱερὸς λόγος·</s><s id="Section162s4">„ἰδοὺ ἐγὼ ὕω ὑμῖν ἄρτους &lt;ἐκ&gt; τοῦ οὐρανοῦ, καὶ ἐξελεύσεται ὁ λαὸς
καὶ συνάξουσι τὸ τῆς ἡμέρας εἰς ἡμέραν, ὅπως πειράσω αὐτούς</s><s id="Section162s5">,</s><s id="Section162s6">εἰ
πορεύσονται τῷ νόμῳ μου ἢ οὔ“ (Exod. 16, 4). ὁρᾷς ὅτι οὐ γηίνοις
καὶ φθαρτοῖς τρέφεται ἡ ψυχή, ἀλλ’ οἷς ἂν ὁ θεὸς ὀμβρήσῃ λόγοις ἐκ
 τῆς μεταρσίου καὶ καθαρᾶς φύσεως, ἣν οὐρανὸν κέκληκεν</s><s id="Section162s7">·</s></p></div>
<div n="Book3Ch163" subtype="chapter" type="textpart">
<p id="Section163"><s id="Section163s1">ἐξίτω μέντοι
ὁ λεὼς καὶ πᾶν τὸ τῆς ψυχῆς σύστημα καὶ συναγαγέτω καὶ ἀρχέσθω 
τῆς ἐπιστήμης, μὴ ἀθρόως ἀλλὰ „τὸ τῆς ἡμέρας εἰς ἡμέραν“·</s><s id="Section163s2">πρῶτον
μὲν γὰρ ἀθρόον οὐ χωρήσει τὸν πολὺν πλοῦτον τῶν τοῦ θεοῦ χαρίτων,
ἀλλὰ τῇ φορᾷ χειμάρρου τρόπον ἐπικλυσθήσεται· ἔπειτ’ ἐστὶν
ἄμεινον τὰ αὐτάρκη λαβόντας ἀγαθὰ καὶ μεμετρημένα τῶν λοιπῶν ταμίαν
 οἰηθῆναι τὸν θεόν.</s></p></div>
<div n="Book3Ch164" subtype="chapter" type="textpart">
<p id="Section164"><s id="Section164s1">ὁ δὲ πάντα μετιὼν ἀθρόα δυσελπιστίαν καὶ ἀπιστίαν</s><s id="Section164s2">μετὰ πολλῆς ἀνοίας κτᾶται·</s><s id="Section164s3">δύσελπις μὲν &lt;γίνεταῑγτ;, εἰ νῦν μόνον ἀλλὰ
μὴ καὶ αὖθις ἐλπίζει τὸν θεὸν ὀμβρήσειν αὐτῷ ἀγαθά,</s><s id="Section164s4">ἄπιστος δέ,
εἰ μὴ πεπίστευκε καὶ νῦν καὶ ἀεὶ τὰς τοῦ θεοῦ χάριτας ἀφθόνως
τοῖς ἀξίοις προσνέμεσθαι,</s><s id="Section164s5">ἄνους δέ, εἰ οἴεται τῶν συναχθέντων ἱκανὸς
 ἔσεσθαι φύλαξ ἄκοντος θεοῦ·</s><s id="Section164s6">μικρὰ γὰρ ῥοπὴ τὸν ἀσφάλειαν καὶ βεβαιότητα
περιάπτοντα νοῦν ὑπὸ μεγαλαυχίας ἑαυτῷ ἄκυρον καὶ ἀβέβαιον ὧν
ἐδόκει φύλαξ εἶναι πάντων ἐποίησε.</s></p></div>
<div n="Book3Ch165" subtype="chapter" type="textpart">
<p id="Section165"><s id="Section165s1">σύναγε οὖν, ὦ ψυχή, τὰ αὐτάρκη καὶ καθήκοντα καὶ μήτε πλείω τῶν ἱκανῶν ὡς ὑπερβάλλειν</s><s id="Section165s2">μήτε ἐλάττω
πάλιν ὡς ἐνδεῖν, ἵνα μέτροις δικαίοις χρωμένη μὴ ἀδικῇς.</s><s id="Section165s3">καὶ γὰρ
 διάβασίν γε μελετῶσαν ἀπὸ τῶν παθῶν καὶ τὸ Πάσχα θύουσαν δεῖ
τὴν προκοπήν, τὸ πρόβατον, λαμβάνειν μὴ ἀμέτρως·</s><s id="Section165s4">„ἕκαστος“ γάρ
φησι „τὸ ἀρκοῦν αὐτῷ συναριθμηθήσεται εἰς πρόβατον“ (Exod. 12, 4).</s></p></div>
<div n="Book3Ch166" subtype="chapter" type="textpart">
<p id="Section166"><s id="Section166s1">καὶ ἐπὶ τοῦ μάννα οὖν καὶ ἐπὶ πάσης δωρεᾶς, ἣν ὁ θεὸς δωρεῖται    τῷ γένει ἡμῶν, καλὸν τὸ ἐνάριθμον καὶ μεμετρημένον καὶ μὴ τὸ ὑπὲρ
 ἡμᾶς λαμβάνειν·</s><s id="Section166s2">πλεονεξίας γὰρ τοῦτό γε. τὸ τῆς ἡμέρας οὖν εἰς
ἡμέραν συναγαγέτω ἡ ψυχή (Exod. 16, 4), ἵνα μὴ ἑαυτὴν φύλακα
τῶν ἀγαθῶν ἀλλὰ τὸν φιλόδωρον θεὸν ἀποφήνῃ.</s></p></div>
<div n="Book3Ch167" subtype="chapter" type="textpart">
<p id="Section167"><s id="Section167s1">καὶ διὰ τοῦτό μοι δοκεῖ τὸ προκείμενον λέγεσθαι· σύμβολον</s><s id="Section167s2">φωτός ἐστιν ἡ ἡμέρα,</s><s id="Section167s3">φῶς δὲ ψυχῆς ἐστι παιδεία.</s><s id="Section167s4">πολλοὶ οὖν τὰ ἐν ψυχῇ φῶτα ἐκτήσαντο
 εἰς νύκτα καὶ σκότος, ἀλλ’ οὐκ εἰς ἡμέραν καὶ φῶς, οἷον τὰ προπαιδεύματα
πάντα καὶ τὰ ἐγκύκλια λεγόμενα καὶ φιλοσοφίαν αὐτὴν
τρυφῆς ἕνεκεν ἢ ἀρχῆς τῆς πρὸς τοὺς ἡγεμόνας.</s><s id="Section167s5">ὁ δέ γε ἀστεῖος
τὴν ἡμέραν ἕνεκα ἡμέρας καὶ τὸ φῶς ἕνεκα φωτὸς καὶ τὸ καλὸν
ἕνεκα τοῦ καλοῦ κτᾶται μόνου, οὐχ ἕνεκα ἄλλου τινός.</s><s id="Section167s6">διὸ καὶ
 ἐπιφέρει· „ὅπως πειράσω αὐτούς</s><s id="Section167s7">,</s><s id="Section167s8">εἰ πορεύσονται τῷ νόμῳ μου ἢ
οὔ“ (Exod. 16,4)·</s><s id="Section167s9">νόμος γὰρ θεῖος οὗτος, τὴν ἀρετὴν δι’ ἑαυτὴν</s><s id="Section167s10">τιμᾶν.</s><s id="Section167s11">τοὺς οὖν ἀσκητὰς ὥσπερ νόμισμα δοκιμάζει ὁ ὀρθὸς λόγος</s><s id="Section167s12">,</s></p></div>
<div n="Book3Ch168" subtype="chapter" type="textpart">
<p id="Section168"><s id="Section168s1">πότερα
κεκηλίδωνται ἐπί τι τῶν ἐκτὸς ἀναφέροντες τὸ τῆς ψυχῆς ἀγαθὸν ἢ ὡς
δόκιμον διαστέλλουσιν ἐν διανοίᾳ μόνῃ τοῦτο διαφυλάττοντες. τούτοις
συμβέβηκε μὴ τοῖς γηίνοις ἀλλὰ ταῖς ἐπουρανίοις ἐπιστήμαις τρέφεσθαι</s><s id="Section168s2">.</s></p></div>
<div n="Book3Ch169" subtype="chapter" type="textpart">
<p id="Section169"><s id="Section169s1">δηλοῖ δὲ καὶ δι’ ἑτέρων, ὅταν φῇ· "τὸ πρωὶ ἐγένετο καταπαυομένης 
τῆς δρόσου κύκλῳ τῆς παρεμβολῆς,</s><s id="Section169s2">καὶ ἰδοὺ ἐπὶ πρόσωπον τῆς
ἐρήμου &lt;λεπτὸν&gt; ὡσεὶ κόριον, λευκὸν ὡσεὶ πάγος ἐπὶ τῆς γῆς.</s><s id="Section169s3">ἰδόντες
δὲ αὐτὸ εἶπον ἕτερος τῷ ἑτέρῳ</s><s id="Section169s4">Τί ἐστι τοῦτο;</s><s id="Section169s5">οὐ γὰρ ᾔδεισαν, τί ἦν.</s><s id="Section169s6">εἶπε δὲ αὐτοῖς Μωυσῆς</s><s id="Section169s7">Οὗτος ὁ ἄρτος, ὃν δέδωκεν ἡμῖν κύριος τοῦ
φαγεῖν. τοῦτο τὸ ῥῆμα ὃ συνέταξε κύριος“ (Exod. 16, 13 ss.). ὁρᾷς 
τῆς ψυχῆς τροφὴν οἵα ἐστί· λόγος θεοῦ συνεχής, ἐοικὼς δρόσῳ,
κύκλῳ πᾶσαν περιειληφὼς καὶ μηδὲν μέρος ἀμέτοχον αὑτοῦ ἐῶν.</s></p></div>
<div n="Book3Ch170" subtype="chapter" type="textpart">
<p id="Section170"><s id="Section170s1">φαίνεται δ’ οὐ πανταχοῦ ὁ λόγος οὗτος, ἀλλ’ ἐπ’ ἐρήμου παθῶν καὶ
κακιῶν, καὶ ἔστι λεπτὸς νοῆσαί τε καὶ νοηθῆναι καὶ σφόδρα διαυγὴς
καὶ καθαρὸς ὁραθῆναι, καὶ ἔστιν ὡσεὶ κόριον.</s><s id="Section170s2">φασὶ δὲ οἱ γεωπόνοι τὸ 
σπέρμα τοῦ κορίου διαιρεθὲν εἰς ἄπειρα καὶ τμηθὲν καθ’ ἕκαστον τῶν
μερῶν καὶ τμημάτων σπαρὲν βλαστάνειν οὕτως, ὡς καὶ τὸ ὅλον ἠδύνατο·
τοιοῦτος καὶ ὁ θεοῦ λόγος, καὶ δι’ ὅλων ὠφελητικὸς καὶ διὰ
 παντὸς μέρους καὶ τοῦ τυχόντος.</s></p></div>
<div n="Book3Ch171" subtype="chapter" type="textpart">
<p id="Section171"><s id="Section171s1">μήποτε δὲ ὁμοιοῦται καὶ τῇ κατὰ
τὸν ὀφθαλμὸν κόρῃ·</s><s id="Section171s2">ὡς γὰρ αὕτη βραχύτατον οὖσα μέρος τὰς τῶν 
ὄντων ὁρᾷ ζώνας ὅλας καὶ θάλατταν ἄπειρον καὶ   ἀέρος μέγεθος καὶ
τοῦ παντὸς οὐρανοῦ ὅσον ἀνατέλλων καὶ δυόμενος ὁ ἥλιος ὁρίζει,</s><s id="Section171s3">οὕτως
καὶ ὁ θεοῦ λόγος ὀξυδερκέστατός ἐστιν, ὡς πάντα ἐφορᾶν εἶναι ἱκανός</s><s id="Section171s4">,</s><s id="Section171s5">* * * ᾧ τὰ θέας ἄξια κατόψονται· παρὸ καὶ λευκόν ἐστι·</s><s id="Section171s6">τί γὰρ ἂν εἴη
λαμπρότερον ἢ τηλαυγέστερον θείου λόγου, οὗ κατὰ μετουσίαν καὶ τὰ
ἄλλα τὴν ἀχλὺν καὶ τὸν ζόφον ἀπελαύνει φωτὸς κοινωνῆσαι ψυχικοῦ
γλιχόμενα.</s></p></div>
<div n="Book3Ch172" subtype="chapter" type="textpart">
<p id="Section172"><s id="Section172s1">ἴδιον δὲ περὶ τοῦτον τὸν λόγον συμβαίνει πάθος.</s><s id="Section172s2">ὅταν γὰρ καλέσῃ πρὸς ἑαυτὸν τὴν ψυχήν, πῆξιν ἀνεγείρει τῷ γεώδει καὶ σωματικῷ
καὶ αἰσθητικῷ παντί·</s><s id="Section172s3">διὸ λέγεται τὸ "ὡσεὶ πάγος ἐπὶ τῆς γῆς“
(Exod. 16, 14)·</s><s id="Section172s4">καὶ γὰρ ἡνίκα ὁ τὸν θεὸν ὁρῶν φυγὴν τὴν
ἀπὸ τῶν παθῶν μελετᾷ, πήγνυται τὰ κύματα, τουτέστιν ἡ φορὰ καὶ αὔξησις καὶ τὸ
μεγάλαυχον αὐτῶν·</s><s id="Section172s5">"ἐπάγη γὰρ τὰ κύματα ἐν μέσῳ τῆς θαλάσσης“
 (Exod. 15, 8), ἵνα διαβῇ τὸ πάθος ὁ βλέπων τὸν ὄντα.</s></p></div>
<div n="Book3Ch173" subtype="chapter" type="textpart">
<p id="Section173"><s id="Section173s1">πυνθάνονται οὖν ἀλλήλων αἱ ψυχαὶ αἱ πεπονθυῖαι μὲν ἤδη τὸν λόγον,</s><s id="Section173s2">οὐκ ἔχουσαι
δ’ εἰπεῖν</s><s id="Section173s3">τὸ „τί ἐστι“ (Exod. 16, 15)·</s><s id="Section173s4">καὶ γὰρ γλυκανθέντες
πολλάκις τὸν κεκινηκότα χυμὸν ἀγνοοῦμεν καὶ ἡδέων ἀτμῶν ὀσφραινόμενοι τίνες
εἰσὶν οὐκ ἴσμεν·</s><s id="Section173s5">οὕτως οὖν ἡ ψυχὴ γανωθεῖσα πολλάκις εἰπεῖν</s><s id="Section173s6">οὐκ
 ἔχει, τί τὸ γανῶσαν αὐτήν ἐστι·</s><s id="Section173s7">διδάσκεται δὲ ὑπὸ τοῦ ἱεροφάντου
καὶ προφήτου Μωυσέως, ὃς ἐρεῖ· „οὗτός ἐστιν ὁ ἄρτος“ (ibid.), ἡ
τροφή, ἣν δέδωκεν ὁ θεὸς τῇ ψυχῇ, προσενέγκασθαι τὸ ἑαυτοῦ ῥῆμα
καὶ τὸν ἑαυτοῦ λόγον·</s><s id="Section173s8">οὗτος γὰρ ὁ ἄρτος, ὃν δέδωκεν ἡμῖν φαγεῖν, „τοῦτο
τὸ ῥῆμα“.</s></p></div>
<div n="Book3Ch174" subtype="chapter" type="textpart">
<p id="Section174"><s id="Section174s1">λέγει δὲ καὶ ἐν Δευτερονομίῳ· "καὶ ἐκάκωσέ σε  καὶ ἐλιμαγχόνησέ σε, καὶ ἐψώμισέ σε τὸ μάννα, ὃ οὐκ ᾔδεισαν οἱ
πατέρες σου, ἵνα ἀναγγείλῃ σοι, ὅτι οὐκ ἐπ’ ἄρτῳ μόνῳ ζήσεται ἄνθρωπος,
ἀλλ’ ἐπὶ παντὶ ῥήματι &lt;τῷ&gt; ἐκπορευομένῳ διὰ στόματος θεοῦ"
(Deut. 8, 3). ἡ κάκωσις αὕτη ἱλασμός ἐστι·</s><s id="Section174s2">καὶ γὰρ τῇ δεκάτῃ
κακῶν ἡμῶν τὰς ψυχὰς ἱλάσκεται (Lev. 16, 30)·</s><s id="Section174s3">ὅταν γὰρ τὰ ἡδέα
 περισυλᾶται, δοκοῦμεν κακοῦσθαι,</s><s id="Section174s4">τὸ δ’ ἐστὶ πρὸς ἀλήθειαν ἵλεων τὸν
θεὸν ἔχειν.</s></p></div>
<div n="Book3Ch175" subtype="chapter" type="textpart">
<p id="Section175"><s id="Section175s1">περιποιεῖ δ’ ἡμῖν καὶ λιμόν, οὐκ ἀρετῆς, ἀλλὰ τὸν ἐκ πάθους καὶ κακίας συνιστάμενον· τεκμήριον δέ,</s><s id="Section175s2">διατρέφει γὰρ ἡμᾶς τῷ
γενικωτάτῳ αὑτοῦ λόγῳ·</s><s id="Section175s3">τὸ γὰρ μάννα ἑρμηνεύεται „τί“, τοῦτό
ἐστι τὸ γενικώτατον τῶν ὄντων·</s><s id="Section175s4">καὶ ὁ λόγος δὲ τοῦ θεοῦ ὑπεράνω παντός
 ἐστι τοῦ κόσμου καὶ πρεσβύτατος καὶ γενικώτατος τῶν ὅσα γέγονε.</s><s id="Section175s5">τοῦτον τὸν λόγον οὐκ ᾔδεισαν οἱ πατέρες, οὐχ οἱ πρὸς ἀλήθειαν, ἀλλ’
οἱ χρόνῳ πολιοὶ οἱ λέγοντες·</s><s id="Section175s6">"δῶμεν ἀρχηγὸν καὶ ἀποστρέψωμεν εἰς“</s><s id="Section175s7">τὸ πάθος "Αἴγυπτον" (Num. 14, 4).</s></p></div>
<div n="Book3Ch176" subtype="chapter" type="textpart">
<p id="Section176"><s id="Section176s1">ἀναγγελλέτω οὖν ὁ θεὸς τῇ
ψυχῇ, ὅτι  "οὐκ ἐπ’ ἄρτῳ μόνῳ ζήσεται ὁ ἄνθρωπος“ [κατ’ εἰκόνα],
„ἀλλ’ ἐπὶ παντὶ ῥήματι τῷ ἐκπορευομένῳ διὰ στόματος θεοῦ“, τουτέστι
καὶ διὰ παντὸς τοῦ λόγου τραφήσεται καὶ διὰ μέρους αὐτοῦ·</s><s id="Section176s2">τὸ μὲν
γὰρ στόμα σύμβολον τοῦ λόγου, τὸ δὲ ῥῆμα μέρος αὐτοῦ.</s><s id="Section176s3">τρέφεται 
δὲ τῶν μὲν τελειοτέρων ἡ ψυχὴ ὅλῳ τῷ λόγῳ·</s><s id="Section176s4">ἀγαπήσαιμεν δ’ ἂν ἡμεῖς,</s></p></div>
<div n="Book3Ch177" subtype="chapter" type="textpart">
<p id="Section177"><s id="Section177s1">εἰ καὶ μέρει τραφείημεν αὐτοῦ.</s><s id="Section177s2">ἀλλ’ οὗτοι μὲν εὔχονται θεοῦ
λόγῳ τραφῆναι.</s><s id="Section177s3">ὁ δὲ Ἰακὼβ καὶ τὸν λόγον ὑπερκύψας ὑπ’ αὐτοῦ φησι
τρέφεσθαι τοῦ θεοῦ,</s><s id="Section177s4">λέγει δ’ οὕτως· „ὁ θεός, ᾧ εὐηρέστησαν οἱ πατέρες
μου Ἀβραὰμ καὶ Ἰσαάκ, ὁ θεὸς ὁ τρέφων με ἐκ νεότητος ἕως τῆς 
ἡμέρας ταύτης, ὁ ἄγγελος ὁ ῥυόμενός με ἐκ πάντων τῶν κακῶν, εὐλογήσαι
τὰ παιδία ταῦτα“ (Gen. 48, 15. 16). ὡραῖος</s><s id="Section177s5">οὗτος ὁ τρόπος·
τροφέα τὸν θεόν, οὐχὶ λόγον, ἡγεῖται, τὸν δὲ ἄγγελον, ὅς ἐστι λόγος,
ὥσπερ ἰατρὸν κακῶν· φυσικώτατα·</s><s id="Section177s6">ἀρέσκει γὰρ αὐτῷ τὰ μὲν προηγούμενα
ἀγαθὰ αὐτοπροσώπως αὐτὸν τὸν ὄντα διδόναι,</s><s id="Section177s7">τὰ δεύτερα δὲ 
τοὺς ἀγγέλους καὶ λόγους αὐτοῦ·</s><s id="Section177s8">δεύτερα δ’ ἐστὶν ὅσα περιέχει κακῶν
 ἀπαλλαγήν.</s></p></div>
<div n="Book3Ch178" subtype="chapter" type="textpart">
<p id="Section178"><s id="Section178s1">διὰ τοῦτ’ οἶμαι</s><s id="Section178s2">καὶ ὑγείαν μὲν τὴν ἁπλῆν, ἧς οὐ προηγεῖται
νόσος ἐν τοῖς σώμασιν, ὁ θεὸς χαρίζεται δι’ ἑαυτοῦ μόνου,</s><s id="Section178s3">τὴν
δὲ γινομένην κατὰ νόσου φυγὴν καὶ διὰ τέχνης καὶ διὰ ἰατρικῆς, ἐπιγράφων
καὶ ἐπιστήμῃ καὶ τεχνίτῃ τὸ δοκεῖν ἰᾶσθαι, πρὸς ἀλήθειαν αὐτὸς 
καὶ διὰ τούτων καὶ ἄνευ τούτων ἰώμενος. τοῦτον δὴ τὸν τρόπον
καὶ ἐπὶ ψυχῆς ἔχει· τὰ μὲν ἀγαθά, τὰς τροφάς, αὐτὸς χαρίζεται δι’
ἑαυτοῦ,</s><s id="Section178s4">διὰ δὲ ἀγγέλων καὶ λόγων ὅσα ἀπαλλαγὴν περιέχει κακῶν.</s></p></div>
<div n="Book3Ch179" subtype="chapter" type="textpart">
<p id="Section179"><s id="Section179s1">ταῦτα δ’ ηὔξατο αἰτιώμενος τὸν πολιτικὸν Ἰωσήφ, ὃς ἐτόλμησεν
εἰπεῖν ὅτι "ἐκθρέψω σε ἐκεῖ“·</s><s id="Section179s2">„σπεύσαντες“ γάρ φησιν „ἀνάβητε πρὸς 
τὸν πατέρα μου καὶ εἴπατε αὐτῷ</s><s id="Section179s3">Τάδε λέγει“ καὶ τὰ ἑξῆς,</s><s id="Section179s4">εἶτα „κατάβηθι
πρὸς μὲ καὶ μὴ μείνῃς", ἐπὶ πᾶσι "καὶ ἐκθρέψω σε ἐκεῖ,</s><s id="Section179s5">ἔτη
γὰρ πέντε λιμός“ (Gen. 45, 9. 11).</s><s id="Section179s6">ἐπιμεμφόμενος οὖν ἅμα καὶ
διδάσκων τὸν δοκησίσοφον λέγει·</s><s id="Section179s7">ὦ οὗτος, ἴσθι τὰς ψυχῆς τροφὰς
ἐπιστήμας ὑπαρχούσας, ἃς οὐχ ὁ αἰσθητὸς λόγος ἀλλ’ ὁ θεὸς δωρεῖται, 
ὁ τρέφων ἐκ νεότητος καὶ πρώτης ἀκμῆς &lt;με&gt; μέχρι τελείου φωτὸς
 (cf. Gen. 48, 15) αὐτὸς ἐμπλήσει.</s></p></div>
<div n="Book3Ch180" subtype="chapter" type="textpart">
<p id="Section180"><s id="Section180s1">ἔπαθεν οὖν ταὐτὸν ὁ Ἰωσὴφ τῇ
μητρὶ αὐτοῦ Ῥαχήλ·</s><s id="Section180s2">καὶ γὰρ αὕτη ἐνόμισε δύνασθαί τι τὸ γενητόν,</s><s id="Section180s3">διὸ λέγει·</s><s id="Section180s4">„δός μοι τέκνα“ (Gen. 30, 1)· ἀλλ’ ὅ γε πτερνιστὴς
αὐτὴν μωμησάμενος ἐρεῖ· πλάνον πεπλάνησαι πολύν,</s><s id="Section180s5">οὐ γὰρ ἀντὶ θεοῦ ἐγώ
   εἰμι τοῦ μόνου δυναμένου τὰς ψυχῶν μήτρας ἀνοιγνύναι καὶ σπείρειν
ἐν αὐταῖς ἀρετὰς καὶ ποιεῖν ἐγκύμονας καὶ τικτούσας τὰ καλά·</s><s id="Section180s6">κατάμαθέ
 γέ τοι τὴν ἀδελφήν σου Λείαν καὶ εὑρήσεις ἐξ οὐδενὸς γενητοῦ
λαμβάνουσαν τὴν σπορὰν καὶ τὴν γονήν, ἀλλ’ ὑπ’ αὐτοῦ τοῦ θεοῦ·</s><s id="Section180s7">„ἰδὼν γὰρ κύριος, ὅτι μισεῖται Λεία, ἤνοιξε τὴν μήτραν αὐτῆς·</s><s id="Section180s8">Ῥαχὴλ
δὲ ἦν στεῖρα“ (Gen. 29, 31).</s></p></div>
<div n="Book3Ch181" subtype="chapter" type="textpart">
<p id="Section181"><s id="Section181s1">ἀλλ’ ὅρα πάλιν τὴν ἐν τούτῳ λεπτουργίαν· τῆς ἀρετῆς ὁ θεὸς τὰς μήτρας ἀνοίγει, σπείρων ἐν αὐταῖς τὰς
 καλὰς πράξεις,</s><s id="Section181s2">ἡ δὲ μήτρα, παραδεξαμένη τὴν ἀρετὴν ὑπὸ θεοῦ, οὐ
τίκτει τῷ θεῷ</s><s id="Section181s3">— χρεῖος γὰρ οὐδενός ἐστιν ὁ ὤν —, ἀλλ’ ἐμοὶ τῷ
Ἰακὼβ υἱούς·</s><s id="Section181s4">ἐμοῦ γὰρ ἕνεκα ἔσπειρεν ὁ θεὸς ἐν τῇ ἀρετῇ τάχα,
οὐχ ἑαυτοῦ. οὐκοῦν ἄλλος μὲν ἀνὴρ τῆς Λείας ὁ ἡσυχαζόμενος
εὑρίσκεται, ἄλλος δὲ πατὴρ τῶν ἐκ Λείας τέκνων·</s><s id="Section181s5">ἀνὴρ μὲν γὰρ
 ὁ τὴν μήτραν ἀνοίγων, πατὴρ δὲ τῶν τέκνων, ᾧ ταῦτα τίκτειν
λέγεται.</s></p>
</div>
<div n="Book3Ch182" subtype="chapter" type="textpart">
<p id="Section182"><s id="Section182s1">„Καὶ ἔχθραν θήσω ἀνὰ μέσον σοῦ καὶ ἀνὰ μέσον τῆς γυναικός“</s><s id="Section182s2">(Gen. 3, 15). ὄντως ἐστὶν ἡδονὴ ἐχθρὸν αἰσθήσει,</s><s id="Section182s3">καίτοι δοκοῦν
ἐνίοις μάλιστα εἶναι φίλον· ἀλλ’ ὥσπερ τὸν κόλακα οὐκ ἄν τις
 ἑταῖρον εἴποι</s><s id="Section182s4">— νόσος γὰρ φιλίας ἡ κολακεία — οὐδὲ τὴν ἑταίραν
εὔνουν ἐραστῇ</s><s id="Section182s5">— τοῖς γὰρ διδομένοις, οὐκ αὐτῷ, προσπέπονθεν —,
οὕτω καὶ τὴν ἡδονὴν ἐξετάζων εὑρήσεις νόθον οἰκειότητα ὑποδυομένην
πρὸς αἴσθησιν.</s></p></div>
<div n="Book3Ch183" subtype="chapter" type="textpart">
<p id="Section183"><s id="Section183s1">ὅταν γέ τοι κορεσθῶμεν ἡδονῆς, ἐκπίπτει τῶν τόνων ἡμῶν τὰ αἰσθητήρια· ἢ τοὺς οἴνῳ ἢ ἔρωτι μεθύοντας οὐ καταμανθάνεις,
 ὅτι ὁρῶντες οὐχ ὁρῶσι καὶ ἀκούοντες οὐκ ἀκούουσι καὶ τῶν
ἄλλων αἰσθήσεων ἀφῄρηνται τὰς ἀκριβεῖς ἐνεργείας;</s><s id="Section183s2">ἔστι δ’ ὅτε καὶ
διὰ πλῆθος ἄμετρον τροφῆς ἅπαντες οἱ τόνοι τῶν αἰσθήσεων ὑφείθησαν</s><s id="Section183s3">ὕπνου καταλαμβάνοντος, ὃς καὶ τοὔνομα ἔσχεν ἀπὸ τῆς ὑφέσεως αὐτῶν·</s><s id="Section183s4">χαλᾶται γὰρ τότε τὸ αἰσθητικὸν ὄργανον, ὥσπερ ἐν ταῖς ἐγρηγόρσεσιν
ἐπιτείνεται, μηκέτι κωφὰς τὰς ἀπὸ τοῦ ἐκτὸς πλήξεις δεχόμενον ἀλλὰ
γεγωνυίας καὶ ἐναργεῖς τήν τε ἠχὴν ἄχρι τοῦ νοῦ διαδιδούσας·</s><s id="Section183s5">δεῖ γὰρ
αὐτὸν πληχθέντα γνωρίσαι τὸ ἐκτὸς καὶ λαβεῖν αὐτοῦ τύπον ἐναργῆ.</s></p></div>
<div n="Book3Ch184" subtype="chapter" type="textpart">
<p id="Section184"><s id="Section184s1">τήρει δ’ ὅτι οὐκ εἶπεν</s><s id="Section184s2">"ἔχθραν θήσω σοὶ καὶ τῇ γυναικί“,
ἀλλὰ „ἀνὰ μέσον σοῦ καὶ τῆς γυναικός</s><s id="Section184s3">“.</s><s id="Section184s4">διὰ τί δέ; ὅτι περὶ τὸ μέσον
καὶ ὡς ἂν ἐν μεθορίῳ κείμενον ἡδονῆς καὶ αἰσθήσεως γίνεται
τούτων ὁ πόλεμος.</s><s id="Section184s5">τὸ δὲ μέσον ἀμφοῖν   ἐστι τὸ πότιμον, τὸ ἐδώδιμον,
τὸ εὐτρεπὲς πρὸς τὰ τοιαῦτα πάντα, ὧν ἕκαστον αἰσθητόν τέ ἐστι καὶ 
ποιητικὸν ἡδονῆς.</s><s id="Section184s6">ὅταν οὖν ἀπλήστως ἐμφορηθῇ</s><s id="Section184s7">τούτων ἡ ἡδονή,
 βλάβην εὐθὺς εἰργάσατο αἰσθήσει.</s></p></div>
<div n="Book3Ch185" subtype="chapter" type="textpart">
<p id="Section185"><s id="Section185s1">τὸ δ’ "ἀνὰ μέσον τοῦ σπέρματός
σου καὶ τοῦ σπέρματος αὐτῆς" εἴρηται πάλιν φυσικῶς·</s><s id="Section185s2">σπέρμα γὰρ
πᾶν ἐστι γενέσεως ἀρχή·</s><s id="Section185s3">ἀρχὴ δὲ ἡδονῆς μὲν [οὐ] τὸ πάθος, [ἀλλ’]
ἄλογος ὁρμή,</s><s id="Section185s4">αἰσθήσεως δὲ ὁ νοῦς·</s><s id="Section185s5">ἀπὸ γὰρ τούτου καθάπερ τινὸς πηγῆς 
αἱ αἰσθητικαὶ τείνονται δυνάμεις, μάλιστα κατὰ τὸν ἱερώτατον Μωυσῆν,
ὃς ἐκ τοῦ Ἀδὰμ πεπλάσθαι φησὶ τὴν γυναῖκα, τὴν αἴσθησιν ἐκ τοῦ
νοῦ.</s><s id="Section185s6">ὅπερ οὖν ἡδονὴ πρὸς αἴσθησιν, τοῦτο πάθος πρὸς νοῦν, ὥστ’</s></p></div>
<div n="Book3Ch186" subtype="chapter" type="textpart">
<p id="Section186"><s id="Section186s1">ἐπειδὴ ἐκεῖνα ἐχθρά, καὶ ταῦτ’ ἂν εἴη πολέμια.  καὶ περιφανής
ἐστιν ὁ τῶνδε πόλεμος· κατὰ γοῦν τὰς ἐπικρατείας τοῦ νοῦ, ὅτε τοῖς 
νοητοῖς καὶ ἀσωμάτοις παραβάλλει, φυγαδεύεται τὸ πάθος· καὶ ἔμπαλιν
ὅταν τοῦτο νικήσῃ νίκην κακήν, εἴκει ὁ νοῦς κωλυόμενος προσέχειν
ἑαυτῷ καὶ τοῖς ἑαυτοῦ πᾶσιν ἔργοις. φησὶ γοῦν ἐν ἑτέροις, ὅτι "ὅταν
μὲν ἐπῆρε τὰς χεῖρας Μωυσῆς, κατίσχυεν Ἰσραήλ,</s><s id="Section186s2">ὅταν δὲ καθῆκε,
κατίσχυεν Ἀμαλήκ" (Exod. 17, 11), τοῦτο παριστὰς ὅτι, ὁ νοῦς ἐπειδὰν 
μὲν ἐξάρῃ αὑτὸν ἀπὸ τῶν θνητῶν καὶ μετεωρισθῇ, ῥώννυται τὸ ὁρῶν
τὸν θεόν, ὅπερ ἐστὶν Ἰσραήλ,</s><s id="Section186s3">ἐπειδὰν δὲ καθῇ τοὺς ἰδίους τόνους καὶ
ἐξασθενήσῃ, αὐτίκα τὸ πάθος ἰσχύσει, ὁ Ἀμαλήκ, ὃς ἑρμηνεύεται
λαὸς ἐκλείχων·</s><s id="Section186s4">ὄντως γὰρ διεσθίει τὴν ὅλην ψυχὴν καὶ ἐκλιχμᾶται,
 μηδὲν ἐν αὐτῇ σπέρμα ἢ ζώπυρον ἀρετῆς ὑπολείπων.</s></p></div>
<div n="Book3Ch187" subtype="chapter" type="textpart">
<p id="Section187"><s id="Section187s1">παρὸ καὶ  
λέγεται "ἀρχὴ ἐθνῶν Ἀμαλήκ" (Num. 24, 20), ὅτι τῶν μιγάδων καὶ</s><s id="Section187s2">συγκλύδων καὶ πεφυρμένων ἀβουλεὶ τὸ πάθος ἄρχει καὶ κυριεύει.</s><s id="Section187s3">διὰ
τούτου πᾶς ὁ ψυχῆς ἀναρριπίζεται πόλεμος· αἷς γοῦν χαρίζεται διανοίαις
ὁ θεὸς εἰρήνην, ταύταις ὁμολογεῖ ἀπαλείψειν "τὸ μνημόσυνον Ἀμαλὴκ
ἐκ τῆς ὑπ’ οὐρανόν“ (Exod. 17, 14).</s></p>
</div>
<div n="Book3Ch188" subtype="chapter" type="textpart">
<p id="Section188"><s id="Section188s1">Τὸ δὲ "αὐτός σου τηρήσει κεφαλήν, καὶ σὺ τηρήσεις αὐτοῦ πτέρναν“ (Gen. 3, 15) τῇ μὲν φωνῇ βαρβαρισμός ἐστι,</s><s id="Section188s2">τῷ δὲ σημαινομένῳ
κατόρθωμα·</s><s id="Section188s3">τῷ γὰρ ὄφει λέγεται περὶ τῆς γυναικός,</s><s id="Section188s4">ἡ δὲ γυνὴ
„αὐτὸς“ οὐκ ἔστιν, ἀλλ’ „αὐτή“.</s><s id="Section188s5">τί οὖν λεκτέον; ἀπὸ τοῦ περὶ τῆς
γυναικὸς λόγου μετελήλυθεν ἐπὶ τὸ σπέρμα καὶ τὴν ἀρχὴν αὐτῆς·</s><s id="Section188s6">ἀρχὴ δὲ ἦν αἰσθήσεως   ὁ νοῦς·</s><s id="Section188s7">οὗτος δὲ ἄρρην, ἐφ’ οὗ χρὴ λέγειν
 αὐτὸς καὶ αὐτοῦ καὶ τὰ τοιαῦτα.</s><s id="Section188s8">ὀρθῶς οὖν τῇ ἡδονῇ λέγεται, ὅτι ὁ
νοῦς σου τηρήσει τὸ κεφάλαιον καὶ ἡγεμονικὸν δόγμα, καὶ σὺ τηρήσεις
αὐτοῦ, τοῦ νοῦ, τὰς ἐπιβάσεις καὶ ἐφιδρύσεις τῶν ἀρεσκόντων, αἷς αἱ πτέρναι
κατὰ λόγον εἰκάσθησαν.</s></p></div>
<div n="Book3Ch189" subtype="chapter" type="textpart">
<p id="Section189"><s id="Section189s1">τὸ δὲ „τηρήσει“ δύο δηλοῖ· ἓν μὲν  τὸ οἷον διαφυλάξει καὶ διασώσει,</s><s id="Section189s2">ἕτερον δὲ τὸ ἴσον τῷ ἐπιτηρήσει πρὸς
ἀναίρεσιν.</s><s id="Section189s3">ἀνάγκη δὲ τὸν νοῦν ἢ φαῦλον ἢ σπουδαῖον εἶναι·</s><s id="Section189s4">ὁ μὲν
οὖν ἄφρων φύλαξ καὶ ταμίας ἂν γένοιτο τῆς ἡδονῆς,</s><s id="Section189s5">χαίρει γὰρ αὐτῇ,</s><s id="Section189s6">ὁ δὲ σπουδαῖος ἐχθρός, καραδοκῶν ὅτε ἐπιθέμενος ἰσχύσει καθελεῖν
αὐτὴν εἰσάπαν. καὶ μὴν ἔμπαλιν ἡ ἡδονὴ τοῦ μὲν ἄφρονος διατηρεῖ
 τὴν ἐπίβασιν,</s><s id="Section189s7">τοῦ δὲ σοφοῦ λύειν καὶ ἀναιρεῖν ἐπιχειρεῖ τὴν ἔνστασιν,
ἡγουμένη τὸν μὲν κατάλυσιν αὐτῆς μελετᾶν, τὸν δ’ ἄφρονα δι’ ὧν μάλιστα
σωθήσεται.</s></p></div>
<div n="Book3Ch190" subtype="chapter" type="textpart">
<p id="Section190"><s id="Section190s1">ἀλλ’ ὅμως πτερνίζειν δοκοῦσα καὶ ἀπατᾶν τὸν ἀστεῖον αὐτὴ πτερνισθήσεται πρὸς τοῦ πάλην ἠσκηκότος Ἰακώβ</s><s id="Section190s2">—
πάλην δ’ οὐ τὴν σώματος ἀλλ’ ἣν παλαίει ψυχὴ πρὸς τοὺς ἀνταγωνιστὰς
 τρόπους αὐτῆς πάθεσι καὶ κακίαις μαχομένη —· καὶ οὐ πρότερον ἀνήσει
πτέρναν τοῦ ἀνταγωνιστοῦ πάθους, πρὶν ἀπειπεῖν αὐτὸ καὶ ὁμολογῆσαι,
ὅτι ἐπτέρνισται καὶ νενίκηται δίς, ἔν τε τοῖς πρωτοτοκίοις καὶ
ἐν τῷ εὐλογιστεῖν.</s></p></div>
<div n="Book3Ch191" subtype="chapter" type="textpart">
<p id="Section191"><s id="Section191s1">„δικαίως“ γάρ φησιν "ἐκλήθη τὸ ὄνομα αὐτοῦ Ἰακώβ,</s><s id="Section191s2">ἐπτέρνικέ με γὰρ ἤδη δεύτερον· τότε τὰ πρωτοτόκιά μου
 εἴληφε,</s><s id="Section191s3">καὶ νῦν εἴληφε τὴν εὐλογίαν μου“ (Gen. 27, 36).</s><s id="Section191s4">πρεσβύτερα
δὲ ὁ μὲν φαῦλος ἡγεῖται τὰ σώματος,</s><s id="Section191s5">ὁ δ’ ἀστεῖος τὰ ψυχῆς, ἃ καὶ</s><s id="Section191s6">πρὸς ἀλήθειάν ἐστιν, οὐ χρόνῳ ἀλλὰ δυνάμει καὶ ἀξιώματι πρεσβύτερα
καὶ πρῶτα ὄντως, ὡς καὶ ἄρχων ἐν πόλει·</s><s id="Section191s7">ἡγεμονὶς δὲ τοῦ συγκρίματος</s></p></div>
<div n="Book3Ch192" subtype="chapter" type="textpart">
<p id="Section192"><s id="Section192s1">ἡ ψυχή.</s><s id="Section192s2">εἴληφεν οὖν τὰ πρῶτα ὁ πρῶτος κατ’ ἀρετήν, ἃ καὶ
ἐπέβαλεν αὐτῷ·</s><s id="Section192s3">εἴληφε γὰρ καὶ &lt;τὸ&gt; εὐλογιστεῖν σὺν εὐχαῖς τελείαις.</s><s id="Section192s4">μάταιος δὲ καὶ οἰησίσοφος ὁ λέγων „τὰς ἐμὰς εὐλογίας καὶ τὰ ἐμὰ 
πρωτοτόκια εἴληφεν“·</s><s id="Section192s5">οὐ γὰρ τὰ σά, ὦ οὗτος, λαμβάνει, ἀλλὰ τοῖς
σοῖς τὰ ἐναντία·</s><s id="Section192s6">τὰ μὲν γὰρ σὰ δουλείας, τὰ δ’ ἐκείνου δεσποτείας
 ἠξίωται</s><s id="Section192s7">·</s></p></div>
<div n="Book3Ch193" subtype="chapter" type="textpart">
<p id="Section193"><s id="Section193s1">καὶ εἰ ἀγαπήσεις δοῦλος γενέσθαι τοῦ σοφοῦ, νουθεσίας καὶ
σωφρονισμοῦ κοινωνήσεις, ἀμαθίαν καὶ ἀπαιδευσίαν κῆρας ψυχῆς ἀποβαλών·</s><s id="Section193s2">εὐχόμενος γὰρ ὁ πατήρ σοί φησιν, ὅτι "τῷ ἀδελφῷ σου δουλεύσεις“ 
(Gen. 27, 40)· ἀλλ’ οὐχὶ νῦν</s><s id="Section193s3">— οὐ γὰρ ἀνέξεταί σε ἀφηνιάζοντα
—, ἀλλ’ ὅταν "ἐκλύσῃς τὸν ζυγὸν ἀπὸ τοῦ τραχήλου σου“
(ibid.), τὸ αὔχημα καὶ φρύαγμα ἀποβαλὼν ὃ ἐκτήσω ὑποζεύξας   σεαυτὸν
 ὀχήματι παθῶν, ἡνιοχούσης ἀφροσύνης.</s></p></div>
<div n="Book3Ch194" subtype="chapter" type="textpart">
<p id="Section194"><s id="Section194s1">νυνὶ μὲν δοῦλος εἶ χαλεπῶν
καὶ ἀφορήτων τῶν ἐν σαυτῷ δεσποτῶν, οἷς νόμος ἐστὶ μηδένα 
ἐλεύθερον ποιεῖν·</s><s id="Section194s2">ἐὰν δὲ τούτους δρασμῷ χρησάμενος καταλίπῃς, ὑποδέξεταί
σε φιλόδουλος δεσπότης ἐπ’ ἐλπίσι χρησταῖς ἐλευθερίας καὶ
οὐκ ἐκδώσει ἔτι τοῖς προτέροις δεσπόταις, μαθὼν παρὰ Μωυσέως δίδαγμα
καὶ δόγμα ἀναγκαῖον, „μὴ παραδιδόναι παῖδα τῷ κυρίῳ, ὃς
προστέθειται αὐτῷ παρὰ τοῦ κυρίου·</s><s id="Section194s3">μετὰ γὰρ αὐτοῦ κατοικήσει ἐν</s></p></div>
<div n="Book3Ch195" subtype="chapter" type="textpart">
<p id="Section195"><s id="Section195s1">παντὶ τόπῳ, ᾧ ἐὰν ἀρέσκῃ αὐτῷ“ (Deut. 23, 15. 16).  ἀλλ’
ἕως οὐκ ἀποδέδρακας,</s><s id="Section195s2">ἔτι δ’ ἐγκεχαλίνωσαι ταῖς ἐκείνων τῶν δεσποτῶν
ἡνίαις, ἀνάξιος εἶ δουλεύειν σοφῷ· τεκμήριον μέγιστον ἤθους ἀνελευθέρου
καὶ δουλοπρεποῦς παρέχεις, ὅταν λέγῃς „τὰ ἐμὰ πρωτοτόκια καὶ
τὰς ἐμὰς εὐλογίας“ (Gen. 27, 36)·</s><s id="Section195s3">εἰς ἄμετρον γὰρ ἀμαθίαν κεχωρηκότων 
αἵδε αἱ φωναί, ἐπειδὴ μόνῳ ἁρμόττει θεῷ λέγειν τὸ ἐμόν,</s><s id="Section195s4">αὐτοῦ
 γὰρ ὄντως κτήματα μόνου τὰ πάντα.</s></p></div>
<div n="Book3Ch196" subtype="chapter" type="textpart">
<p id="Section196"><s id="Section196s1">διὸ καὶ μαρτυρήσει, ὅταν
φῇ „τὰ δῶρά μου, δόματά μου, καρπώματά μου διατηρήσεις“ (Num.
28, 2), ὅτι δῶρα δομάτων διαφέρει·</s><s id="Section196s2">τὰ μὲν γὰρ ἔμφασιν μεγέθους
τελείων ἀγαθῶν δηλοῖ, ἃ τοῖς τελείοις χαρίζεται ὁ θεός,</s><s id="Section196s3">τὰ δ’ εἰς 
βραχύτατον ἔσταλται, ὧν μετέχουσιν οἱ εὐφυεῖς ἀσκηταὶ οἱ προκόπτοντες.</s></p></div>
<div n="Book3Ch197" subtype="chapter" type="textpart">
<p id="Section197"><s id="Section197s1">οὗ χάριν καὶ Ἀβραὰμ ἀκολουθῶν τῷ θεοῦ θελήματι τὰ μὲν ὑπάρχοντα,</s><s id="Section197s2">ἅπερ ἦν αὐτῷ ἐκ θεοῦ, κατέχει,</s><s id="Section197s3">ἀποπέμπεται δὲ τὴν ἵππον τοῦ βασιλέως
Σοδόμων</s><s id="Section197s4">(Gen. 14,21 ss.), ὡς καὶ τὰ ὑπαρκτὰ τῶν παλλακῶν.</s><s id="Section197s5">καὶ
Μωυσῆς μέντοι τὰ μέγιστα δικαιονομεῖν ἀξιοῖ καὶ περὶ τῶν μεγίστων,</s><s id="Section197s6">τὰ δὲ βραχέα τῶν κριμάτων ἐπιτρέπει τοῖς δευτερεύουσι σκοπεῖν
 (cf. Exod. 18, 26).</s></p></div>
<div n="Book3Ch198" subtype="chapter" type="textpart">
<p id="Section198"><s id="Section198s1">ὅστις δὲ τολμᾷ λέγειν ἑαυτοῦ τι εἶναι, δοῦλος τὸν πάντα αἰῶνα γεγράψεται,</s><s id="Section198s2">ὥσπερ ὁ λέγων</s><s id="Section198s3">"ἠγάπηκα τὸν κύριόν
μου καὶ τὴν γυναῖκά μου καὶ τὰ παιδία μου· οὐκ ἀποτρέχω ἐλεύθερος“
(Exod. 21, 5). εὖ γε τὸ ἑαυτῷ ὁμολογῆσαι δουλείαν·</s><s id="Section198s4">πῶς γὰρ
ὁ λέγων οὐ δοῦλος</s><s id="Section198s5">Ἐμὸς ὁ κύριος νοῦς ἐστι, κύριος ἑαυτοῦ καὶ αὐτοκράτωρ·
 ἐμὴ καὶ ἡ αἴσθησις, αὔταρκες τῶν σωμάτων κριτήριον· ἐμὰ
καὶ τὰ τούτων ἔκγονα, τοῦ μὲν νοῦ τὰ νοητά, τῆς δ’ αἰσθήσεως τὰ
αἰσθητά·</s><s id="Section198s6">ἐπ’ ἐμοὶ γὰρ τὸ νοεῖν, τὸ αἰσθάνεσθαι.</s></p></div>
<div n="Book3Ch199" subtype="chapter" type="textpart">
<p id="Section199"><s id="Section199s1">ἀλλὰ μὴ μόνον ἑαυτοῦ καταμαρτυρείτω, ἀλλὰ καὶ ὑπὸ τοῦ θεοῦ καταδικασθεὶς αἰωνίαν
καὶ βεβαιοτάτην ὑπομενέτω δουλείαν κελεύοντος</s><s id="Section199s2">τό τε οὖς τρυπᾶσθαι,
 ἵνα μὴ παραδέξηται λόγους ἀρετῆς, καὶ δουλεύειν τὸν αἰῶνα τῷ νῷ
καὶ τῇ αἰσθήσει, κακοῖς καὶ ἀνηλεέσι δεσπόταις.</s></p>
</div>
<div n="Book3Ch200" subtype="chapter" type="textpart">
<p id="Section200"><s id="Section200s1">„Καὶ τῇ γυναικὶ εἶπε</s><s id="Section200s2">Πληθύνων πληθυνῶ τὰς λύπας σου καὶ τὸν στεναγμόν σου“ (Gen. 3, 16). τῆς γυναικός, ἥτις αἴσθησις
 ἦν, ἴδιόν ἐστιν ἀλγηδὼν πάθος,   ἣ λύπη καλεῖται·</s><s id="Section200s3">περὶ ὃ γὰρ γίνεται
 τὸ ἥδεσθαι, περὶ τοῦτο καὶ τὸ ἀλγεῖν·</s><s id="Section200s4">ἡδόμεθα δὲ διὰ τῶν αἰσθήσεων,
ὥστε ἐξ ἀνάγκης καὶ ἀλγοῦμεν δι’ αὐτῶν.</s><s id="Section200s5">ἀλλ’ ὁ μὲν σπουδαῖος καὶ
κεκαθαρμένος νοῦς ἐλάχιστα ἀλγεῖ,</s><s id="Section200s6">ἥκιστα γὰρ ἐπιτίθενται αὐτῷ αἱ
αἰσθήσεις·</s><s id="Section200s7">τῷ δ’ ἄφρονι περιττεύει τὸ πάθος οὐδὲν ἔχοντι ἀλεξιφάρμακον
ἐν τῇ ψυχῇ, ᾧ τὰς ἀπὸ τῶν αἰσθήσεων καὶ αἰσθητῶν κῆρας
 ἀμυνεῖται.</s></p></div>
<div n="Book3Ch201" subtype="chapter" type="textpart">
<p id="Section201"><s id="Section201s1">ὥσπερ γὰρ ἑτέρως τύπτεται ὁ ἀθλητὴς καὶ ὁ δοῦλος, ὁ μὲν καθ’ ὑπόπτωσιν ἐνδιδοὺς πρὸς τὰς αἰκίας καὶ ὑπείκων,</s><s id="Section201s2">ὁ δ’ ἀθλητὴς
ἀντέχων καὶ ἀντιστατῶν καὶ τὰς ἐπιφερομένας &lt;πληγὰσ&gt; ἀποσειόμενος,
καὶ κείρεις ἑτέρως μὲν ἄνθρωπον, ἑτέρως δὲ τὸ κῴδιον — τὸ μὲν
γὰρ ἐν τῷ πάσχειν μόνον ἐξετάζεται,</s><s id="Section201s3">ὁ δ’ ἄνθρωπος καὶ ἀντιδρᾷ καὶ
 ὥσπερ ἀντιπέπονθε σχηματίζων ἑαυτὸν πρὸς τὸ κείρεσθαι —,</s></p></div>
<div n="Book3Ch202" subtype="chapter" type="textpart">
<p id="Section202"><s id="Section202s1">οὕτως ὁ μὲν ἀλόγιστος ἀνδραπόδων δίκην ἑτέρῳ ὑπείκει καὶ ὑποπίπτει ταῖς ἀλγηδόσιν ὡς ἀφορήτοις δεσποίναις ἀντιβλέψαι πρὸς αὐτὰς ἀδυνατῶν, ἄρρενας
καὶ ἐλευθέρους σπᾶν μὴ δυνάμενος λογισμούς, παρὸ δὴ καὶ πλῆθος</s><s id="Section202s2">ἄπειρον διὰ τῶν αἰσθήσεων αὐτῷ τῶν ὀδυνηρῶν ἐπαντλεῖται,</s><s id="Section202s3">ὁ δ’ ἐπιστήμων
ἀθλητοῦ τρόπον μετὰ δυνάμεως καὶ ῥώμης καρτερᾶς ἀντιβὰς πρὸς
τὰ ἀλγεινὰ πάντα ἀντιπνεῖ, ὡς μὴ τιτρώσκεσθαι πρὸς αὐτῶν, ἀλλ’
ἐξαδιαφορεῖν ἕκαστον, καί μοι δοκεῖ νεανιευσάμενος ἂν ἐπιφωνῆσαι τὸ
τραγικὸν πρὸς τὴν ἀλγηδόνα</s><s id="Section202s4">οὕτως</s><s id="Section202s5">·</s><s id="Section202s6">&lt;Πίμπρη&gt;, κάταιθε σάρκας, ἐμπλήσθητί μου
πίνουσα κελαινὸν αἷμα·</s><s id="Section202s7">πρόσθε γὰρ κάτω
γῆς εἶσιν ἄστρα,</s><s id="Section202s8">γῆ δ’ ἄνεις’ ἐς αἰθέρα,
πρὶν ἐξ ἐμοῦ σοι θῶπ’ ἀπαντῆσαι λόγον.</s></p></div>
<div n="Book3Ch203" subtype="chapter" type="textpart">
<p id="Section203"><s id="Section203s1">ὥσπερ δὲ τῇ αἰσθήσει τὰ ἀλγεινὰ πάντα παραυξήσας τέθεικεν ὁ 
θεός, οὕτω τῇ σπουδαίᾳ ψυχῇ πλῆθος ἄφθονον ἀγαθῶν δεδώρηται.
φησὶ γοῦν ἐπὶ τοῦ τελείου Ἀβραὰμ τὸν τρόπον τοῦτον· "κατ’ ἐμαυτοῦ
ὤμοσα,</s><s id="Section203s2">λέγει κύριος· οὗ εἵνεκα ἐποίησας τὸ ῥῆμα τοῦτο καὶ οὐκ ἐφείσω
τοῦ υἱοῦ σου τοῦ ἀγαπητοῦ δι’ ἐμέ,</s><s id="Section203s3">ἦ μὴν εὐλογῶν εὐλογήσω σε, καὶ
πληθύνων πληθυνῶ τὸ σπέρμα σου ὡς τοὺς ἀστέρας τοῦ οὐρανοῦ καὶ 
ὡς τὴν ἄμμον τὴν παρὰ τὸ χεῖλος τῆς θαλάσσης“ (Gen. 22, 16. 17).
εὖ καὶ τὸ ὅρκῳ βεβαιῶσαι τὴν ὑπόσχεσιν καὶ ὅρκῳ θεοπρεπεῖ·</s><s id="Section203s4">ὁρᾷς
γὰρ ὅτι οὐ καθ’ ἑτέρου ὀμνύει θεός,</s><s id="Section203s5">οὐδὲν γὰρ αὐτοῦ κρεῖττον, ἀλλὰ
 καθ’ ἑαυτοῦ, ὅς ἐστι πάντων ἄριστος.</s></p></div>
<div n="Book3Ch204" subtype="chapter" type="textpart">
<p id="Section204"><s id="Section204s1">ἔφασαν δέ τινες, ὡς ἀνοίκειον
ἦν ὀμνύναι·</s><s id="Section204s2">ὁ ὅρκος γὰρ πίστεως ἕνεκα παραλαμβάνεται,</s><s id="Section204s3">πιστὸς δὲ
μόνος ὁ θεὸς καὶ εἴ τις θεῷ φίλος, καθάπερ Μωυσῆς λέγεται „πιστὸς 
ἐν παντὶ τῷ οἴκῳ“ γεγενῆσθαι (Num. 12, 7). ἄλλως τε καὶ οἱ λόγοι
τοῦ θεοῦ εἰσιν ὅρκοι καὶ νόμοι τοῦ θεοῦ καὶ θεσμοὶ ἱεροπρεπέστατοι·</s><s id="Section204s4">τεκμήριον δὲ τῆς ἰσχυρότητος αὐτοῦ, ὃ ἂν εἴπῃ γίνεται, ὅπερ ἦν οἰκειότατον
ὅρκῳ· ὥστ’ ἀκόλουθον ἂν εἴη λέγειν, ὅτι πάντες οἱ τοῦ θεοῦ</s></p></div>
<div n="Book3Ch205" subtype="chapter" type="textpart">
<p id="Section205"><s id="Section205s1">λόγοι εἰσὶν ὅρκοι βεβαιούμενοι ἔργων ἀποτελέσμασι.  φασί γε
μὴν ὅρκον εἶναι μαρτυρίαν θεοῦ περὶ πράγματος ἀμφισβητουμένου· εἰ
δὴ ὄμνυσιν ὁ θεός, ἑαυτῷ μαρτυρεῖ, ὅπερ ἐστὶν ἄτοπον,</s><s id="Section205s2">ἕτερον γὰρ</s><s id="Section205s3">δεῖ εἶναι τὸν ποιούμενον τὴν μαρτυρίαν καὶ τὸν ὑπὲρ οὗ γίνεται.</s><s id="Section205s4">τί
οὖν λεκτέον; πρῶτον μὲν ὡς οὐκ ἔστιν ὑπαίτιον ἑαυτῷ μαρτυρεῖν τὸν
θεόν·</s><s id="Section205s5">τίς γὰρ ἂν ἄλλος γένοιτο ἱκανὸς αὐτῷ μαρτυρῆσαι; ἔπειτα πάντ’
ἐστὶν αὐτὸς ἑαυτῷ τὰ τιμιώτατα, συγγενὴς οἰκεῖος φίλος ἀρετὴ εὐδαιμονία
 μακαριότης ἐπιστήμη σύνεσις ἀρχὴ τέλος ὅλον πᾶν δικαστὴς
γνώμη βουλὴ νόμος πρᾶξις ἡγεμονία.</s></p></div>
<div n="Book3Ch206" subtype="chapter" type="textpart">
<p id="Section206"><s id="Section206s1">ἄλλως τε ἂν τὸ "κατ’ ἐμαυτοῦ ὤμοσα“ ὃν χρὴ τρόπον ἐκδεξώμεθα, παυσόμεθα τῆς ἄγαν σοφιστείας.</s><s id="Section206s2">μήποτ’ οὖν ἐστι τοιοῦτον· οὐδὲν τῶν δυναμένων πιστοῦν δύναται παγίως
περὶ θεοῦ πιστῶσαι,</s><s id="Section206s3">οὐδενὶ γὰρ ἔδειξεν αὑτοῦ τὴν φύσιν, ἀλλ’ ἀόρατον
 αὐτὴν παντὶ τῷ γένει παρεσκεύασε·</s><s id="Section206s4">τίς ἂν ἰσχύσαι ἢ ὅτι ἀσώματον
ἢ ὅτι σῶμα ἢ ὅτι ποιὸν ἢ ὅτι ἄποιον τὸ αἴτιον εἰπεῖν ἢ συνόλως περὶ
οὐσίας ἢ ποιότητος ἢ σχέσεως ἢ κινήσεως αὐτοῦ βεβαίως ἀποφήνασθαι;
ἀλλὰ περί γε ἑαυτοῦ μόνος ἰσχυριεῖται, ἐπεὶ καὶ μόνος ἀψευδῶς τὴν
ἑαυτοῦ φύσιν ἠκρίβωσε.</s></p></div>
<div n="Book3Ch207" subtype="chapter" type="textpart">
<p id="Section207"><s id="Section207s1">βεβαιωτὴς οὖν ἰσχυρότατος ἑαυτοῦ τὸ πρῶτον,  ἔπειτα καὶ τῶν ἔργων αὑτοῦ μόνος ὁ θεός, ὥστ’ εἰκότως ὤμνυε καθ’
ἑαυτοῦ πιστούμενος ἑαυτόν, ὃ μὴ δυνατὸν ἦν ἄλλῳ.</s><s id="Section207s2">διὸ καὶ ἀσεβεῖς
ἂν νομισθεῖεν οἱ φάσκοντες ὀμνύναι κατὰ θεοῦ·</s><s id="Section207s3">εἰκότως γὰρ οὐδεὶς
ὄμνυσι κατ’ αὐτοῦ, ὅτι γε οὐ περὶ τῆς φύσεως αὐτοῦ διαγνῶναι δύναται,
ἀλλ’ ἀγαπητόν,</s><s id="Section207s4">ἐὰν &lt;κατὰ&gt; τοῦ ὀνόματος αὐτοῦ δυνηθῶμεν,
 ὅπερ ἦν τοῦ ἑρμηνέως λόγου·</s><s id="Section207s5">οὗτος γὰρ ἡμῶν τῶν ἀτελῶν ἂν εἴη θεός,</s><s id="Section207s6">τῶν δὲ σοφῶν καὶ τελείων ὁ πρῶτος.</s></p></div>
<div n="Book3Ch208" subtype="chapter" type="textpart">
<p id="Section208"><s id="Section208s1">καὶ Μωυσῆς μέντοι τὴν ὑπερβολὴν θαυμάσας τοῦ ἀγενήτου φησίν· „καὶ τῷ ὀνόματι αὐτοῦ ὀμῇ“</s><s id="Section208s2">(Deut. 6, 13), οὐχὶ αὐτῷ·</s><s id="Section208s3">ἱκανὸν γὰρ τῷ γενητῷ πιστοῦσθαι καὶ
μαρτυρεῖσθαι λόγῳ θείῳ·</s><s id="Section208s4">ὁ δὲ θεὸς αὑτοῦ πίστις ἔστω καὶ μαρτυρία
   βεβαιοτάτη.</s></p></div>
<div n="Book3Ch209" subtype="chapter" type="textpart">
<p id="Section209"><s id="Section209s1">τὸ δὲ "οὗ εἵνεκα ἐποίησας τὸ ῥῆμα τοῦτο“  (Gen. 22, 16) σύμβολόν ἐστιν εὐσεβείας·</s><s id="Section209s2">τὸ γὰρ ἕνεκα θεοῦ μόνου
πάντα πράττειν εὐσεβές. παρὸ καὶ ἀφειδοῦμεν τοῦ ἀγαπητοῦ τέκνου
τῆς ἀρετῆς, τοῦ εὐδαιμονῆσαι, παραχωροῦντες αὐτὸ τῷ δημιουργῷ,
ἄξιον τὸ γέννημα κρίνοντες κτῆμα θεοῦ νομίζεσθαι, ἀλλὰ μὴ γενητοῦ</s><s id="Section209s3">τινος.</s></p></div>
<div n="Book3Ch210" subtype="chapter" type="textpart">
<p id="Section210"><s id="Section210s1">εὖ δὲ τὸ φάναι "εὐλογῶν εὐλογήσω“ (ib. 17)·</s><s id="Section210s2">πολλὰ γὰρ
εὐλόγιστα δρῶσί τινες, ἀλλ’ οὐκ ἐπ’ εὐλογίαις, ἐπεὶ καὶ ὁ φαῦλος
ἔνια δρᾷ τῶν καθηκόντων οὐκ ἀφ’ ἕξεως καθηκούσης,</s><s id="Section210s3">καὶ ὁ μεθύων
μέντοι καὶ μεμηνὼς ἔστιν ὅτε νηφάλια φθέγγεταί τε καὶ ποιεῖ, ἀλλ’
οὐκ ἀπὸ νηφούσης διανοίας, καὶ οἱ ἔτι κομιδῇ νήπιοι παῖδες οὐκ ἀπὸ 
λογικῆς ἕξεως</s><s id="Section210s4">— οὔπω γὰρ αὐτοὺς ἡ φύσις λογικοὺς πεπαίδευκε
— πολλὰ πράττουσι</s><s id="Section210s5">καὶ λέγουσιν ὧν οἱ λογικοί.</s><s id="Section210s6">βούλεται δὲ ὁ νομοθέτης
τὸν σοφὸν μὴ σχετικῶς καὶ εὐαλώτως καὶ ὡς ἂν ἐκ τύχης
εὐλόγιστον δοκεῖν εἶναι, ἀλλ’ ἀπὸ ἕξεως καὶ διαθέσεως εὐλογίστου.</s></p></div>
<div n="Book3Ch211" subtype="chapter" type="textpart">
<p id="Section211"><s id="Section211s1">οὐκ ἐξήρκεσεν οὖν τῇ βαρυδαίμονι αἰσθήσει χρῆσθαι πλουσίως 
ταῖς λύπαις, ἀλλὰ καὶ „τῷ στεναγμῷ".</s><s id="Section211s2">ἔστι δὲ στεναγμὸς σφοδρὰ καὶ
ἐπιτεταμένη λύπη·</s><s id="Section211s3">πολλάκις γὰρ ἀλγοῦμεν οὐχὶ στένοντες·</s><s id="Section211s4">ὅταν δ’ ἐπιστένωμεν,
ἀνιαρῶς καὶ πάνυ ὀμβρηρῶς χρώμεθα ταῖς λύπαις.</s><s id="Section211s5">τὸ δὲ
στένειν ἐστὶ διττόν· ἓν μὲν ὃ γίνεται περὶ τοὺς ἐπιθυμοῦντας καὶ ὀρεγομένους
τῶν ἀδικιῶν καὶ μὴ τυγχάνοντας, ὃ δὴ καὶ φαῦλόν ἐστιν·</s><s id="Section211s6">ἕτερον δὲ ὃ γίνεται περὶ τοὺς μετανοοῦντας καὶ ἀχθομένους ἐπὶ τῇ
πάλαι τροπῇ καὶ λέγοντας</s><s id="Section211s7">Κακοδαίμονες ἡμεῖς, ὅσον ἄρα χρόνον
ἐλελήθειμεν νοσοῦντες ἀφροσύνης νόσον καὶ ἀνοίας καὶ ἀδικίας ἐπιτηδευμάτων.</s></p></div>
<div n="Book3Ch212" subtype="chapter" type="textpart">
<p id="Section212"><s id="Section212s1">τοῦτο δ’ οὐ γίνεται, ἐὰν μὴ τελευτήσῃ καὶ ἀποθάνῃ ἐκ τῆς
ψυχῆς ὁ βασιλεὺς τῆς Αἰγύπτου, ὁ ἄθεος καὶ φιλήδονος τρόπος·</s><s id="Section212s2">"μετὰ 
γὰρ τὰς ἡμέρας τὰς πολλὰς ἐκείνας ἐτελεύτησεν ὁ βασιλεὺς τῆς Αἰγύπτου“·
εἶτ’ εὐθὺς ἀποθανούσης κακίας στενάζει ὁ ὁρῶν τὸν θεὸν [καὶ]
τὴν ἑαυτοῦ τροπήν,</s><s id="Section212s3">„κατεστέναξαν γὰρ οἱ υἱοὶ Ἰσραὴλ ἀπὸ τῶν σωματικῶν
καὶ Αἰγυπτιακῶν ἔργων“ (Exod. 2, 23)· ἐπεὶ ζῶν γε ὁ βασιλεὺς
καὶ φιλήδονος τρόπος ἐν ἡμῖν γεγηθέναι τὴν ψυχὴν ἀναπείθει 
 ἐφ’ οἷς ἁμαρτάνει,</s><s id="Section212s4">ὅταν δὲ τελευτήσῃ, στένει.</s></p></div>
<div n="Book3Ch213" subtype="chapter" type="textpart">
<p id="Section213"><s id="Section213s1">διὸ καὶ ἐκβοᾷ
πρὸς τὸν δεσπότην ἱκετεύουσα, μηκέτι τραπῆναι μηδὲ ἀτελῆ τὴν τελείωσιν
λαβεῖν·</s><s id="Section213s2">πολλαῖς γὰρ ψυχαῖς μετανοίᾳ χρῆσθαι βουληθείσαις οὐκ
ἐπέτρεψεν ὁ θεός, ἀλλ’ ὥσπερ ὑπὸ παλιρροίας εἰς τοὔμπαλιν ἀνεχώρησαν
τρόπον τινὰ τῆς Λὼτ   γυναικὸς (Gen. 19, 26) τῆς λιθουμένης
διὰ τὸ Σοδόμων ἐρᾶν καὶ εἰς τὰς κατεστραμμένας ὑπὸ τοῦ θεοῦ</s><s id="Section213s3">φύσεις</s></p></div>
<div n="Book3Ch214" subtype="chapter" type="textpart">
<p id="Section214"><s id="Section214s1">ἀνατρέχειν.</s><s id="Section214s2">ἀλλὰ νυνί γέ φησιν ὅτι "ἀνέβη ἡ βοὴ αὐτῶν πρὸς
τὸν θεόν“ (Exod. 2, 23), μαρτυρῶν τῇ τοῦ ὄντος χάριτι·</s><s id="Section214s3">εἰ γὰρ μὴ</s><s id="Section214s4">δυνατῶς πρὸς ἑαυτὸν ἐκάλεσε τὸν ἱκέτην λόγον, οὐκ ἂν ἀνέβη, τουτέστιν
οὐκ ἂν ἀνεβιβάσθη καὶ ηὐξήθη καὶ μετεωρεῖν ἤρξατο φυγὼν
τὴν ταπεινότητα τῶν γηίνων.</s><s id="Section214s5">διὸ καὶ ἐν τοῖς ἑξῆς φησιν·</s><s id="Section214s6">"ἰδοὺ κραυγὴ
τῶν υἱῶν Ἰσραὴλ ἥκει</s><s id="Section214s7">πρὸς μέ“</s><s id="Section214s8">(Exod. 3, 9).</s></p></div>
<div n="Book3Ch215" subtype="chapter" type="textpart">
<p id="Section215"><s id="Section215s1">πάνυ καλῶς τὸ φθάσαι  μέχρι θεοῦ τὴν ἱκεσίαν·</s><s id="Section215s2">οὐκ ἂν δὲ ἔφθασεν, εἰ μὴ ὁ καλῶν χρηστὸς
ἦν.</s><s id="Section215s3">ἐνίαις δὲ ψυχαῖς προαπαντᾷ· "ἥξω πρὸς σὲ καὶ εὐλογήσω σε“
(Exod. 20, 24). ὁρᾷς ὅση τοῦ αἰτίου ἡ χάρις φθάνοντος τὴν ἡμετέραν
μέλλησιν καὶ προαπαντῶντος εἰς εὐεργεσίαν παντελῆ τῆς ψυχῆς.
καὶ χρησμός ἐστι δογματικὸς τὸ λεγόμενον·</s><s id="Section215s4">ἐὰν γὰρ ἔλθῃ εἰς τὴν
 διάνοιαν ἔννοια θεοῦ, εὐθὺς εὐλογιστεῖ τε καὶ πάσας τὰς νόσους αὐτῆς
ἰᾶται.</s></p></div>
<div n="Book3Ch216" subtype="chapter" type="textpart">
<p id="Section216"><s id="Section216s1">ἡ δέ γε αἴσθησις αἰεὶ λυπεῖται καὶ στένει καὶ τίκτει μετ’ ὀδύνης καὶ ἀλγηδόνων ἀνηκέστων τὸ αἰσθάνεσθαι, ὡς καὶ αὐτός φησιν· „ἐν
λύπαις τέξῃ τέκνα“ (Gen. 3, 16)·</s><s id="Section216s2">τίκτει δὲ ἡ μὲν ὅρασις τὸ ὁρᾶν, ἡ
δὲ ἀκοὴ τὸ ἀκούειν,</s><s id="Section216s3">ἡ δὲ γεῦσις τὸ γεύεσθαι, καὶ συνόλως ἡ αἴσθησις
 τὸ αἰσθάνεσθαι· ἀλλ’ οὐκ ἄνευ χαλεπῆς ἀνίας τῷ ἄφρονι ἕκαστον τούτων
ποιεῖται,</s><s id="Section216s4">ἐπιλύπως γὰρ οὗτος καὶ ὁρᾷ καὶ ἀκούει καὶ γεύεται καὶ
ὀσφραίνεται καὶ κοινῶς αἰσθάνεται.</s></p></div>
<div n="Book3Ch217" subtype="chapter" type="textpart">
<p id="Section217"><s id="Section217s1">ἔμπαλιν δὲ τὴν ἀρετὴν εὑρήσεις μετὰ χαρᾶς ὑπερβαλλούσης [καὶ] κυοφοροῦσαν καὶ τὸν σπουδαῖον
σὺν γέλωτι καὶ εὐθυμίᾳ γεννῶντα καὶ τὸ γέννημα ἀμφοῖν</s><s id="Section217s2">αὐτὸ
 γέλωτ’ ὄν.</s><s id="Section217s3">ὡς μὲν οὖν ὁ σοφὸς χαίρων ἀλλ’ οὐ λυπούμενος γεννᾷ,
μαρτυρήσει λέγων</s><s id="Section217s4">οὕτως ὁ θεῖος λόγος· "εἶπεν ὁ θεὸς τῷ Ἀβραάμ·</s><s id="Section217s5">Σάρα ἡ γυνή σου οὐ κληθήσεται Σάρα, ἀλλὰ Σάρρα αὐτῆς ἔσται τὸ
ὄνομα· εὐλογήσω αὐτὴν καὶ δώσω σοι ἐξ αὐτῆς τέκνον“ (Gen. 17,15. 16)· εἶτ’ ἐπιλέγει· "καὶ ἔπεσεν Ἀβραὰμ ἐπὶ πρόσωπον καὶ ἐγέλασε
 καὶ εἶπεν</s><s id="Section217s6">Εἰ τῷ ἑκατονταετεῖ γενήσεται, καὶ ἡ Σάρρα ἐνενήκοντα ἐτῶν
οὖσα τέξεται“ (ib. 17) ;</s></p></div>
<div n="Book3Ch218" subtype="chapter" type="textpart">
<p id="Section218"><s id="Section218s1">οὗτος μὲν δὴ φαίνεται γεγηθὼς καὶ γελῶν, ὅτι μέλλει γεννᾶν τὸ εὐδαιμονεῖν, τὸν Ἰσαάκ·</s><s id="Section218s2">γελᾷ δὲ καὶ ἡ ἀρετὴ
Σάρρα,</s><s id="Section218s3">μαρτυρήσει δὲ ὁ αὐτὸς λέγων</s><s id="Section218s4">ὧδε· "ἐξέλιπε Σάρρᾳ γίνεσθαι τὰ
γυναικεῖα, καὶ ἐγέλασε τῇ διανοίᾳ καὶ εἶπεν</s><s id="Section218s5">Οὔπω μοι γέγονε τὸ εὐδαιμονεῖν
 ἕως τοῦ νῦν·</s><s id="Section218s6">ὁ δὲ κύριός μου“ θεῖος λόγος „πρεσβύτερός ἐστιν“
(Gen. 18, 11. 12), ᾧ προσεῖναι τοῦτο ἀνάγκη καὶ πιστεύειν καλὸν
ὑπισχνουμένῳ. καὶ τὸ γέννημα δ’ ἐστὶ γέλως καὶ χαρά·</s><s id="Section218s7">τοῦτο γὰρ</s><s id="Section218s8">καὶ Ἰσαὰκ ἑρμηνεύεται.</s></p></div>
<div n="Book3Ch219" subtype="chapter" type="textpart">
<p id="Section219"><s id="Section219s1">λυπείσθω τοιγαροῦν αἴσθησις, ἀρετὴ δ’ αἰεὶ
χαιρέτω·</s><s id="Section219s2">καὶ γὰρ γεννηθέντος τοῦ εὐδαιμονεῖν φησι σεμνυνομένη· „γέλωτα
ἐποίησέ μοι ὁ κύριος·</s><s id="Section219s3">ὃς γὰρ ἂν ἀκούσῃ, συγχαρεῖταί μοι“
(Gen. 21, 6).</s><s id="Section219s4">ἀναπετάσαντες οὖν ὦτα, ὦ μύσται, παραδέξασθε τελετὰς
ἱερωτάτας· ὁ γέλως ἐστὶν ἡ χαρά,</s><s id="Section219s5">τὸ δὲ „ἐποίησεν“ ἴσον τῷ 
ἐγέννησεν, ὥστ’ εἶναι τὸ λεγόμενον τοιοῦτον· Ἰσαὰκ ἐγέννησεν ὁ
κύριος·</s><s id="Section219s6">αὐτὸς γὰρ πατήρ ἐστι τῆς τελείας φύσεως, σπείρων ἐν ταῖς ψυχαῖς
καὶ γεννῶν τὸ εὐδαιμονεῖν.</s></p>
</div>
<div n="Book3Ch220" subtype="chapter" type="textpart">
<p id="Section220"><s id="Section220s1">„Καὶ πρὸς τὸν ἄνδρα σου“ φησίν „ἡ ἀποστροφή σου“
(Gen. 3,16). δύο αἰσθήσεως</s><s id="Section220s2">ἄνδρες εἰσίν, ὁ μὲν νόμιμος, ὁ δὲ φθορεύς·</s><s id="Section220s3">ἀνδρὸς μὲν γὰρ &lt;φθορέωσ&gt; τρόπον τὸ μὲν ὁρατὸν κινεῖ τὴν ὅρασιν, ἡ δὲ
φωνὴ τὴν ἀκοήν,</s><s id="Section220s4">ὁ δὲ χυλὸς τὴν γεῦσιν, καὶ τῶν ἄλλων ἕκαστον·</s><s id="Section220s5">ταῦτα δ’ ἀποστρέφει καὶ καλεῖ τὴν ἄλογον αἴσθησιν πρὸς ἑαυτὰ καὶ
κατακρατεῖ καὶ κυριεύει·</s><s id="Section220s6">τό τε γὰρ κάλλος τὴν ὅρασιν ἐδουλώσατο ὅ
τε ἡδὺς χυλὸς τὴν γεῦσιν καὶ τῶν ἄλλων ἕκαστον αἰσθητῶν τὴν κατ’ 
 αὐτὸ αἴσθησιν</s><s id="Section220s7">·</s></p></div>
<div n="Book3Ch221" subtype="chapter" type="textpart">
<p id="Section221"><s id="Section221s1">ἴδε γέ τοι τὸν λίχνον, ὡς δουλεύει ταῖς παρασκευαῖς
τῶν ὅσα ὀψαρτυταὶ καὶ σιτοπόνοι τεχνιτεύουσι, καὶ τὸν σεσοβημένον
περὶ μέλος,</s><s id="Section221s2">πῶς ἐπικρατεῖται ὑπὸ κιθάρας ἢ αὐλοῦ ἢ καὶ ᾄδειν ἐπισταμένου.</s><s id="Section221s3">τῇ δέ γε πρὸς τὸν νόμιμον ἄνδρα, τὸν νοῦν, ἀποστραφείσῃ
μεγίστη ἐστὶν ὠφέλεια αἰσθήσει.</s></p>
</div>
<div n="Book3Ch222" subtype="chapter" type="textpart">
<p id="Section222"><s id="Section222s1">Ἴδωμεν οὖν ἑξῆς, τίνα καὶ περὶ αὐτοῦ τοῦ νοῦ διεξέρχεται
παρὰ τὸν ὀρθὸν λόγον κινουμένου.</s><s id="Section222s2">„τῷ δὲ Ἀδὰμ εἶπεν ὁ θεός</s><s id="Section222s3">Ὅτι
ἤκουσας τῆς φωνῆς τῆς γυναικός σου καὶ ἔφαγες ἀπὸ τοῦ ξύλου, οὗ
ἐνετειλάμην σοι μὴ φαγεῖν, ἀπ’ αὐτοῦ ἔφαγες, ἐπικατάρατος ἡ γῆ ἐν
τοῖς ἔργοις σου“</s><s id="Section222s4">(Gen. 3, 17). ἀλυσιτελέστατόν ἐστιν ἀκούειν αἰσθήσεως 
νοῦν, ἀλλὰ μὴ αἴσθησιν νοῦ·</s><s id="Section222s5">ἀεὶ γὰρ τὸ κρεῖττον ἄρχειν, τὸ δὲ
 χεῖρον ἄρχεσθαι δεῖ·</s><s id="Section222s6">νοῦς δὲ κρεῖττον αἰσθήσεως.</s></p></div>
<div n="Book3Ch223" subtype="chapter" type="textpart">
<p id="Section223"><s id="Section223s1">ὥσπερ οὖν ἄρχοντος
μὲν ἡνιόχου καὶ ταῖς ἡνίαις τὰ ζῷα ἄγοντος ᾗ βούλεται ἄγεται τὸ
ἅρμα,</s><s id="Section223s2">ἀφηνιασάντων δὲ ἐκείνων καὶ κρατησάντων ὅ τε ἡνίοχος</s><s id="Section223s3">κατεσύρη πολλάκις τά τε ζῷα ἔστιν ὅτε τῇ ῥύμῃ τῆς φορᾶς εἰς βόθρον
κατηνέχθη πλημμελῶς τε πάντα φέρεται, καὶ ναῦς εὐθυδρομεῖ μέν,
ἡνίκα τῶν οἰάκων λαβόμενος ὁ κυβερνήτης ἀκολούθως πηδαλιουχεῖ,</s><s id="Section223s4">περιτρέπεται δ’ ὅτε πνεύματος ἐναντίου περιπνεύσαντος τῇ θαλάττῃ ὁ
 κλύδων ἐνῴκησεν</s><s id="Section223s5">,</s></p></div>
<div n="Book3Ch224" subtype="chapter" type="textpart">
<p id="Section224"><s id="Section224s1">οὕτως ἐπειδὰν μὲν ὁ τῆς ψυχῆς ἡνίοχος ἢ κυβερνήτης    ὁ νοῦς ἄρχῃ τοῦ ζῴου ὅλου καθάπερ ἡγεμὼν πόλεως, εὐθύνεται ὁ
βίος,</s><s id="Section224s2">ὅταν δὲ ἡ ἄλογος αἴσθησις φέρηται τὰ πρωτεῖα, σύγχυσις καταλαμβάνει
δεινή, οἷα δούλων δεσπόταις ἐπιτεθειμένων· τότε γάρ, εἰ δεῖ
τἀληθὲς εἰπεῖν, ἐμπίπραται φλεγόμενος ὁ νοῦς, τῶν αἰσθήσεων τὴν
 φλόγα ἐγειρουσῶν τὰ αἰσθητὰ ὑποβεβλημένων.</s></p></div>
<div n="Book3Ch225" subtype="chapter" type="textpart">
<p id="Section225"><s id="Section225s1">καὶ Μωυσῆς μέντοι δηλοῖ περὶ τῆς τοιαύτης ἐμπρήσεως, ἣ γίνεται διὰ τῶν αἰσθήσεων,
τοῦ νοῦ, ὅταν λέγῃ· „καὶ αἱ γυναῖκες ἔτι προσεξέκαυσαν πῦρ ἐν
Μωάβ“</s><s id="Section225s2">— ἑρμηνεύεται γὰρ „ἐκ πατρός“, ὅ τε πατὴρ ἡμῶν ὁ νοῦς
ἐστι</s><s id="Section225s3">—·</s><s id="Section225s4">„τότε“ γάρ φησιν „ἐροῦσιν οἱ αἰνιγματισταί</s><s id="Section225s5">Ἔλθετε εἰς Ἐσεβών,
 ἵνα οἰκοδομηθῇ καὶ κατασκευασθῇ πόλις Σηών.</s></p></div>
<div n="Book3Ch226" subtype="chapter" type="textpart">
<p id="Section226"><s id="Section226s1">ὅτι πῦρ ἐξῆλθεν  ἐξ Ἐσεβών, φλὸξ ἐκ πόλεως Σηών, καὶ κατέφαγεν ἕως Μωὰβ καὶ
κατέπιε στήλας Ἀρνών.</s><s id="Section226s2">οὐαί σοι, Μωάβ· ἀπώλου, λαὸς Χαμώς. ἀπεδόθησαν
 &lt;οἱ&gt; υἱοὶ αὐτῶν σῴζεσθαι, καὶ αἱ θυγατέρες αὐτῶν αἰχμάλωτοι
τῷ βασιλεῖ Ἀμορραίων Σηών, καὶ τὸ σπέρμα αὐτῶν ἀπολεῖται</s><s id="Section226s3">Ἐσεβὼν
 ἕως Δεβών, καὶ &lt;αἱ&gt; γυναῖκες ἔτι προσεξέκαυσαν πῦρ ἐπὶ Μωάβ“
(Num. 21, 27—30).</s><s id="Section226s4">Ἐσεβὼν ἑρμηνεύεται λογισμοί·</s><s id="Section226s5">οὗτοι δ’ εἰσὶν
αἰνίγματα ἀσαφείας γέμοντα.</s><s id="Section226s6">ἴδε λογισμὸν ἰατροῦ· κενώσω τὸν κάμνοντα,
θρέψω, φαρμάκοις ἰάσομαι &lt;καὶ&gt; διαίτῃ, τεμῶ, καύσω· ἀλλὰ πολλάκις ἡ
φύσις καὶ ἄνευ τούτων ἰάσατο καὶ μετὰ τούτων ἀπώλεσεν, ὡς τοὺς ἰατροῦ
 πάντας ἐπιλογισμοὺς ἐνύπνια εὑρεθῆναι ἀσαφείας καὶ αἰνιγμάτων πλήρη.</s></p></div>
<div n="Book3Ch227" subtype="chapter" type="textpart">
<p id="Section227"><s id="Section227s1">πάλιν ὁ γεωπόνος φησί· σπέρματα βαλοῦμαι, φυτεύσω, αὐξήσει τὰ φυτά,</s><s id="Section227s2">καρποὺς ταῦτα οἴσει, οἳ οὐ μόνον εἰς ἀπόλαυσιν ἔσονται χρήσιμοι τὴν
ἀναγκαίαν, ἀλλὰ καὶ πρὸς περιουσίαν ἀρκέσουσιν· εἶτ’ ἐξαίφνης φλὸξ ἢ
ζάλη ἢ ἐπομβρίαι συνεχεῖς διέφθειραν πάντα·</s><s id="Section227s3">ἔστι δ’ ὅτε τὰ μὲν</s><s id="Section227s4">ἐτελεσιουργήθη,</s><s id="Section227s5">ὁ δὲ ταῦτα λογισάμενος οὐκ ὤνατο, ἀλλὰ προαπέθανε
καὶ ἐπὶ τοῖς τῶν πονηθέντων καρποῖς μάτην ἀπόλαυσιν ἐμαντεύσατο.</s></p></div>
<div n="Book3Ch228" subtype="chapter" type="textpart">
<p id="Section228"><s id="Section228s1">ἄριστον οὖν τῷ θεῷ πεπιστευκέναι καὶ μὴ τοῖς ἀσαφέσι
λογισμοῖς καὶ ταῖς ἀβεβαίοις εἰκασίαις·</s><s id="Section228s2">"Ἀβραάμ γέ τοι ἐπίστευσε
τῷ θεῷ, καὶ δίκαιος ἐνομίσθη“ (Gen. 15, 6)· καὶ Μωυσῆς ἄρχει
μαρτυρούμενος ὅτι ἐστὶ „πιστὸς ἐν ὅλῳ τῷ οἴκῳ“ (Num. 12, 7).</s><s id="Section228s3">ἐὰν
δὲ ἀποπιστεύσωμεν τοῖς ἰδίοις λογισμοῖς, κατασκευάσομεν καὶ οἰκοδομήσομεν
τὴν πόλιν τοῦ διαφθείροντος τὴν ἀλήθειαν νοῦ·</s><s id="Section228s4">Σηὼν γὰρ
 ἑρμηνεύεται διαφθείρων.</s></p></div>
<div n="Book3Ch229" subtype="chapter" type="textpart">
<p id="Section229"><s id="Section229s1">παρὸ καὶ ἀναστάς, παρ’ ᾧ ἦν ἐνύπνια, εὗρεν,
ὅτι αἱ κινήσεις   ἅπασαι καὶ αἱ διατάσεις τοῦ ἄφρονός εἰσιν ἐνύπνια
ἀληθείας ἀμέτοχα</s><s id="Section229s2">— αὐτὸς γὰρ ὁ νοῦς ἐνύπνιον εὑρέθη —, ὅτι ἀληθὲς 
μέν ἐστι δόγμα τὸ πιστεύειν θεῷ, ψεῦδος δὲ τὸ πιστεύειν τοῖς κενοῖς
λογισμοῖς.</s><s id="Section229s3">ἄλογος δὲ ὁρμὴ ἐξέρχεται καὶ φοιτᾷ ἀφ’ ἑκατέρων τῶν
τε λογισμῶν καὶ τοῦ νοῦ τοῦ διαφθείροντος τὴν ἀλήθειαν·</s><s id="Section229s4">διὸ καί
φησιν, ὅτι „πῦρ ἐξῆλθεν ἐξ Ἐσεβών, φλὸξ ἐκ πόλεως Σηών“ (Num. 
21, 28)·</s><s id="Section229s5">οὕτως γὰρ ἄλογον τὸ πιστεύειν ἢ λογισμοῖς πιθανοῖς ἢ
νῷ διαφθείροντι τὸ ἀληθές.</s></p></div>
<div n="Book3Ch230" subtype="chapter" type="textpart">
<p id="Section230"><s id="Section230s1">"κατεσθίει γέ τοι καὶ ἕως Μωάβ“
τουτέστιν ἕως τοῦ νοῦ·</s><s id="Section230s2">τίνα γὰρ ἄλλον ἢ τὸν ἄθλιον νοῦν ἡ ψευδὴς
δόξα ἀπατᾷ; κατεσθίει καὶ βιβρώσκει</s><s id="Section230s3">καὶ μέντοι καὶ καταπίνει τὰς ἐν
αὐτῷ στήλας, τουτέστι τὰ κατὰ μέρος ἐνθυμήματα, ἃ καθάπερ ἐν στήλῃ 
τετύπωται καὶ ἐγκεχάρακται.</s><s id="Section230s4">Ἀρνὼν δ’ εἰσὶν αἱ στῆλαι, ὅπερ ἑρμηνεύεται
„φῶς αὐτῶν“, ἐπεὶ τῶν πραγμάτων ἕκαστον ἐν λογισμῷ σαφηνίζεται.</s></p></div>
<div n="Book3Ch231" subtype="chapter" type="textpart">
<p id="Section231"><s id="Section231s1">ἄρχεται μὲν οὖν θρηνεῖν τὸν αὐθάδη καὶ φίλαυτον νοῦν οὕτως·
"οὐαί σοι, Μωάβ, ἀπώλου“·</s><s id="Section231s2">εἰ γὰρ αἰνίγμασι προσέχεις τοῖς κατὰ τὴν
τῶν εἰκότων ἐπιβολήν, ἀπολώλεκας ἀλήθειαν. „λαὸς Χαμώς“ τουτέστιν 
ὁ λαός σου καὶ ἡ δύναμις εὕρηται πηρὸς καὶ τετυφλωμένος·</s><s id="Section231s3">Χαμὼς
γὰρ ἑρμηνεύεται "ὡς ψηλάφημα"·</s><s id="Section231s4">ἴδιον δὲ τοῦ μὴ ὁρῶντος τὸ ἔργον
 τοῦτο.</s></p></div>
<div n="Book3Ch232" subtype="chapter" type="textpart">
<p id="Section232"><s id="Section232s1">τούτοις οἱ μὲν υἱοὶ &lt;οἱ&gt; κατὰ μέρος λογισμοὶ φυγάδες,</s><s id="Section232s2">αἱ δὲ γνῶμαι
θυγατέρων ἔχουσαι δύναμιν αἰχμάλωτοι τῷ βασιλεῖ τῶν Ἀμορραίων,
τουτέστι τῷ σοφιστῇ λαλούντων·</s><s id="Section232s3">οἱ γὰρ Ἀμορραῖοι ἑρμηνεύονται 
λαλοῦντες, τοῦ γεγωνότος λόγου σύμβολον ὄντες·</s><s id="Section232s4">ὁ δὲ τούτων ἡγεμὼν ὁ</s><s id="Section232s5">σοφιστής ἐστι καὶ δεινὸς λόγων ἀνερευνᾶν τέχνας, ὑφ’ οὗ κατασοφίζονται
οἱ τὸν ὅρον τῆς ἀληθείας ὑπερβαίνοντες.</s></p></div>
<div n="Book3Ch233" subtype="chapter" type="textpart">
<p id="Section233"><s id="Section233s1">Σηὼν οὖν ὁ διαφθείρων τὸν ὑγιῆ κανόνα τῆς ἀληθείας καὶ τὸ σπέρμα αὐτοῦ ἀπολεῖται
καὶ Ἐσεβὼν τὰ αἰνίγματα τὰ σοφιστικὰ ἕως Δεβών, ὃ καλεῖται
 δικασμός· πάνυ προσφυῶς·</s><s id="Section233s2">τὰ γὰρ εἰκότα καὶ πιθανὰ οὐκ ἔχει περὶ
ἀληθείας ἐπιστήμην, ἀλλὰ δίκην καὶ ἀμφισβήτησιν καὶ ἐριστικὴν
ἅμιλλαν καὶ φιλονεικίαν καὶ πάντα τὰ τοιαῦτα.</s></p></div>
<div n="Book3Ch234" subtype="chapter" type="textpart">
<p id="Section234"><s id="Section234s1">ἀλλ’ οὐκ ἐξήρκεσε τῷ νῷ τὰς ἰδίας καὶ νοητὰς ἔχειν κῆρας, ἀλλ’ ἔτι καὶ αἱ γυναῖκες προσεξέκαυσαν
πῦρ, αἱ αἰσθήσεις, πυρκαϊὰν πολλὴν ἐπ’ αὐτόν.</s><s id="Section234s2">ἴδε μέντοι τὸ
 λεγόμενον οἷόν ἐστι. πολλάκις νύκτωρ οὐδεμιᾷ τῶν αἰσθήσεων ἐνεργοῦντες
 ἀτόπους περὶ πολλῶν καὶ διαφερόντων λαμβάνομεν   ἐννοίας,
τῆς ψυχῆς ἀεικινήτου ὑπαρχούσης καὶ μυρίας τροπὰς ἐνδεχομένης.</s><s id="Section234s3">ἦν
οὖν ἱκανὰ πρὸς διαφθορὰν αὐτῇ, ὅσα αὐτὴ ἐξ ἑαυτῆς ἐγέννησε.</s></p></div>
<div n="Book3Ch235" subtype="chapter" type="textpart">
<p id="Section235"><s id="Section235s1">νυνὶ δὲ καὶ ὁ τῶν αἰσθήσεων ὄχλος ἐπεισωδίασεν αὐτῇ κηρῶν ἀμήχανον
 πλῆθος,</s><s id="Section235s2">τοῦτο μὲν ἐκ τῶν ὁρατῶν, τοῦτο δὲ ἐκ τῶν φωνῶν, εἶτα
χυλῶν &lt;καὶ&gt; ἀτμῶν τῶν κατὰ τὴν ὀσμήν· καὶ σχεδὸν ἡ ἀπ’
αὐτῶν φλὸξ χαλεπώτερον τὴν ψυχὴν διατίθησι τῆς ἐγγινομένης ὑπ’ αὐτῆς τῆς
ψυχῆς ἄνευ συμπαραλήψεως αἰσθητηρίων.</s></p></div>
<div n="Book3Ch236" subtype="chapter" type="textpart">
<p id="Section236"><s id="Section236s1">τούτων μία τῶν γυναικῶν ἐστιν ἡ Πεντεφρῆ τοῦ Φαραὼ ἀρχιμαγείρου (Gen. 39, 1 ss.)·
 ὃς πῶς ἔχει γυναῖκα εὐνοῦχος ὤν, ἐπισκεπτέον·</s><s id="Section236s2">τοῖς γὰρ τὰ ῥήματα τοῦ
νόμου πραγματευομένοις πρὸ ἀλληγορίας ἀκολουθήσει τὸ δοκοῦν ἀπορεῖσθαι·</s><s id="Section236s3">ὁ γὰρ εὐνοῦχος καὶ ἀρχιμάγειρος ὄντως νοῦς μὴ ταῖς ἁπλαῖς
μόνον ἀλλὰ καὶ ταῖς περιτταῖς χρώμενος ἡδοναῖς εὐνοῦχος κέκληται
καὶ ἄγονος σοφίας, ὢν εὐνοῦχος οὐκ ἄλλου τινὸς ἢ τοῦ σκεδαστοῦ τῶν
 καλῶν Φαραώ·</s><s id="Section236s4">ἐπεί τοι κατ’ ἄλλον λόγον ἄριστον ἂν εἴη τὸ εὐνοῦχον
γενέσθαι,</s><s id="Section236s5">εἰ δυνήσεται ἡμῶν ἡ ψυχὴ κακίαν ἐκφυγοῦσα ἀπομαθεῖν τὸ
πάθος.</s></p></div>
<div n="Book3Ch237" subtype="chapter" type="textpart">
<p id="Section237"><s id="Section237s1">διὸ καὶ Ἰωσὴφ ὁ ἐγκρατὴς τρόπος τῇ λεγούσῃ ἡδονῇ</s><s id="Section237s2">„Κοιμήθητι μετ’ ἐμοῦ (Gen. 39, 7) καὶ ἄνθρωπος ὢν ἀνθρωποπάθησον καὶ
ἀπόλαυσον τῶν κατὰ τὸν βίον τερπνῶν" ἐναντιοῦται φάσκων· „ἁμαρτήσομαι
 εἰς τὸν θεὸν τὸν φιλάρετον,</s><s id="Section237s3">εἰ γενοίμην φιλήδονος·</s><s id="Section237s4">πονηρὸν γὰρ
τοῦτ’ ἔργον".</s></p></div>
<div n="Book3Ch238" subtype="chapter" type="textpart">
<p id="Section238"><s id="Section238s1">καὶ νῦν μὲν ἀκροβολίζεται,</s><s id="Section238s2">ἤδη δὲ καὶ καρτερῶς ἀπομάχεται, ὅταν εἰσέλθῃ εἰς τὸν ἑαυτῆς οἶκον ἡ ψυχὴ καὶ ἀναδραμοῦσα</s><s id="Section238s3">ἐπὶ τοὺς ἑαυτῆς τόνους ἀποτάξηται τοῖς κατὰ τὸ σῶμα καὶ τὰ ἴδια ὡς
ψυχῆς ἔργα ἐργάσηται· οὔτ’ εἰς τὸν οἶκον Ἰωσὴφ οὔτε Πεντεφρῆ, ἀλλ’
"εἰς τὴν οἰκίαν“ — καὶ οὐ προστίθησι τὴν τίνος, ἵνα σκεπτικῶς ἀλληγορῇς—
  „ποιεῖν τὰ ἔργα αὐτοῦ“</s><s id="Section238s4">(Gen. 39, 11).</s></p></div>
<div n="Book3Ch239" subtype="chapter" type="textpart">
<p id="Section239"><s id="Section239s1">ἡ μὲν οὖν οἰκία ἐστὶν
ἡ ψυχή, εἰς ἣν ἀνατρέχει καταλιπὼν τὰ ἐκτός, ἵνα τὸ λεγόμενον ἐντὸς 
αὑτοῦ γένηται·</s><s id="Section239s2">τὰ δὲ τοῦ ἐγκρατοῦς ἔργα μήποτε θεοῦ βουλήματί ἐστι·</s><s id="Section239s3">καὶ γὰρ οὐδεὶς ἦν ἀλλότριος λογισμὸς τῶν εἰωθότων ἐν τῇ ψυχῇ
κατοικεῖν εἴσω.</s><s id="Section239s4">πλὴν οὐκ ἀφίσταται ζυγομαχοῦσα ἡ ἡδονή, ἀλλὰ τῶν
ἱματίων λαβομένη φησί</s><s id="Section239s5">„Κοιμήθητι μετ’ ἐμοῦ“.</s><s id="Section239s6">σκεπάσματα δὲ
ὥσπερ σώματος τὰ ἐσθήματά ἐστιν, οὕτως τοῦ ζῴου σιτία καὶ ποτά.</s></p></div>
<div n="Book3Ch240" subtype="chapter" type="textpart">
<p id="Section240"><s id="Section240s1">τοῦτο δή φησι· τί παραιτῇ τὴν ἡδονήν, ἧς ἄνευ οὐ δύνασαι ζῆν;</s><s id="Section240s2">ἰδοὺ
ἐκλαμβάνομαι τῶν ποιητικῶν αὐτῆς</s><s id="Section240s3">καί φημί σε μὴ ἂν δυνηθῆναι ὑποστῆναι,
εἰ μή τινι τῶν ποιητικῶν χρήσαιο.</s><s id="Section240s4">τί οὖν ὁ ἐγκρατής; εἰ
μέλλω, φησί, δουλεύειν πάθει διὰ τὴν ποιητικὴν   ὕλην, καὶ ἐξελεύσομαι
ἀπὸ τοῦ πάθους ἔξω·</s><s id="Section240s5">"καταλιπὼν γὰρ τὰ ἱμάτια ἐν ταῖς χερσὶν</s></p></div>
<div n="Book3Ch241" subtype="chapter" type="textpart">
<p id="Section241"><s id="Section241s1">αὐτῆς ἔφυγε</s><s id="Section241s2">καὶ ἐξῆλθεν ἔξω“ (Gen. 39, 12).</s><s id="Section241s3">τίς δὲ ἔνδον,
φαίη τις ἄν, ἐξέρχεται; οὐ πολλοί; ἢ οὐ φυγόντες τινὲς τὸ ἱεροσυλεῖν
ἐξ ἰδιωτικῆς ἔκλεψαν οἰκίας, καὶ οὐκ ὄντες πατροτύπται ἀλλότριον
ὕβρισαν; οὗτοι ἐξέρχονται μὲν ἀπὸ τῶν ἁμαρτημάτων, εἰς ἕτερα δὲ
εἰσέρχονται·</s><s id="Section241s4">τὸν δὲ τελείως ἐγκρατῆ δεῖ πάντα φεύγειν τὰ ἁμαρτήματα 
καὶ τὰ μείζω καὶ τὰ ἐλάττω καὶ ἐν μηδενὶ ἐξετάζεσθαι τὸ παράπαν.</s></p></div>
<div n="Book3Ch242" subtype="chapter" type="textpart">
<p id="Section242"><s id="Section242s1">ἀλλ’ ὁ μὲν Ἰωσὴφ — νέος τε γάρ ἐστι καὶ τῷ Αἰγυπτίῳ σώματι οὐκ
ἴσχυσεν ἀγωνίσασθαι καὶ νικῆσαι τὴν ἡδονήν — [καὶ] ἀποδιδράσκει.</s><s id="Section242s2">Φινεὲς δὲ ὁ ἱερεὺς ὁ ζηλώσας τὸν ὑπὲρ θεοῦ ζῆλον οὐ φυγῇ τὴν ἰδίαν
σωτηρίαν πεπόρισται, ἀλλὰ τὸν „σειρομάστην“ τουτέστι τὸν ζηλωτικὸν 
λόγον λαβὼν οὐκ ἀποστήσεται, πρὶν ἢ „ἐκκεντῆσαι τὴν Μαδιανῖτιν“ τὴν
ἐκκεκριμένην θείου χοροῦ φύσιν „διὰ τῆς μήτρας αὐτῆς“ (Num. 25,7.8),
ἵνα μηδέποτε ἰσχύσῃ φυτὸν ἢ σπέρμα κακίας ἀνατεῖλαι·  οὗ
χάριν ἐκκοπείσης ἀφροσύνης ἆθλον</s><s id="Section242s3">καὶ κλῆρον ἡ ψυχὴ λαμβάνει διττόν,
εἰρήνην καὶ ἱερωσύνην (ib. 12. 13), συγγενεῖς καὶ ἀδελφὰς ἀρετάς.</s></p></div>
<div n="Book3Ch243" subtype="chapter" type="textpart">
<p id="Section243"><s id="Section243s1">τοιαύτης μὲν οὖν γυναικὸς οὐκ ἀκουστέον, αἰσθήσεως μοχθηρᾶς λέγω,</s><s id="Section243s2">ἐπεὶ</s><s id="Section243s3">καὶ „τὰς μαίας εὖ ἐποίει θεός“ (Exod. 1, 20), ὅτι τῶν προστάξεων
τοῦ σκεδαστοῦ Φαραὼ ἠλόγουν „τὰ ἄρρενα“ τῆς ψυχῆς „ζῳογονοῦσαι“,
ἃ ἐκεῖνος ἤθελε διαφθείρειν τῆς θηλείας ὕλης ἐραστὴς ὤν, τὸ δ’ αἴτιον
ἀγνοῶν καὶ λέγων ὅτι</s><s id="Section243s4">„οὐκ οἶδα αὐτόν“</s><s id="Section243s5">(Exod. 5, 2).</s></p></div>
<div n="Book3Ch244" subtype="chapter" type="textpart">
<p id="Section244"><s id="Section244s1">ἑτέρᾳ δὲ  πειστέον γυναικί, οἵαν συμβέβηκε Σάρραν εἶναι, τὴν ἄρχουσαν ἀρετήν·</s><s id="Section244s2">καὶ πείθεταί γε ὁ σοφὸς Ἀβραὰμ αὐτῇ παραινούσῃ ἃ δεῖ· πρότερον μὲν
γάρ, ὅτ’ οὔπω τέλειος ἐγεγένητο, ἀλλ’ ἔτι πρὶν μετονομασθῆναι τὰ
μετέωρα ἐφιλοσόφει, ἐπισταμένη ὅτι οὐκ ἂν δύναιτο γεννᾶν ἐξ ἀρετῆς
τελείας, συμβουλεύει ἐκ τῆς παιδίσκης τουτέστι παιδείας τῆς ἐγκυκλίου
 παιδοποιεῖσθαι τῆς Ἄγαρ</s><s id="Section244s3">(Gen. 16, 2 ss.), ὃ λέγεται παροίκησις·</s><s id="Section244s4">ὁ γὰρ
μελετῶν ἐν ἀρετῇ τελείᾳ κατοικεῖν, πρὶν ἐγγραφῆναι τῇ πόλει αὐτῆς,
τοῖς ἐγκυκλίοις μαθήμασι παροικεῖ, ἵνα διὰ τούτων πρὸς τελείαν ἀρετὴν
ἀφέτως ὁρμήσῃ</s><s id="Section244s5">·</s></p></div>
<div n="Book3Ch245" subtype="chapter" type="textpart">
<p id="Section245"><s id="Section245s1">ἔπειτα ὅταν ἴδῃ τετελειωμένον αὐτὸν καὶ ἤδη δυνάμενον σπείρειν, * * * κἂν ἐκεῖνος εὐχάριστος ὢν πρὸς τὰ παιδεύματα, δι’ ὧν
 ἀρετῇ συνεστάθη, χαλεπὸν ἡγῆται παραιτήσασθαι αὐτά, χρησμῷ πραϋνθήσεται
θεοῦ τῷ κελεύοντι· „πάντα ὅσα ἂν εἴπῃ Σάρρα, ἄκουε τῆς
 φωνῆς αὐτῆς“</s><s id="Section245s2">(Gen. 21, 12). νόμος ἡμῶν ἔστω   ἑκάστῳ τὸ δοκοῦν
ἀρετῇ·</s><s id="Section245s3">εἰ γὰρ πάντων ὅσα παραινεῖ ἡ ἀρετὴ βουλόμεθα ἀκούειν, εὐδαιμονήσομεν.</s></p>
</div>
<div n="Book3Ch246" subtype="chapter" type="textpart">
<p id="Section246"><s id="Section246s1">Τὸ δὲ „καὶ ἔφαγες ἀπὸ τοῦ ξύλου οὗ ἐνετειλάμην σοι τούτου μόνου μὴ φαγεῖν“ ἴσον ἐστὶ τῷ συγκατέθου κακίᾳ, ἣν χρή σε ἀνὰ
κράτος ἀπείργειν·</s><s id="Section246s2">διὰ τοῦτο „ἐπικατάρατος“ οὐχὶ σύ, &lt;ἀλλ’&gt; „ἡ γῆ ἐν τοῖς
ἔργοις σου“ (Gen. 3, 17).</s><s id="Section246s3">τίς οὖν ἡ αἰτία τούτων; ὁ ὄφις ἦν, ἡδονή,
ἔπαρσις ἄλογος ψυχῆς· αὕτη κατάρατος ἐξ ἑαυτῆς,</s><s id="Section246s4">μόνῳ γέ τοι τῷ
 φαύλῳ προσγίνεται, σπουδαίῳ δ’ οὐδενί.</s><s id="Section246s5">ὁ Ἀδὰμ δὲ ὁ μέσος ἐστὶ
νοῦς, ὃς τοτὲ μὲν ἀμείνων τοτὲ δὲ χείρων ἐξετάζεται·</s><s id="Section246s6">ᾗ γὰρ νοῦς
ἐστιν, οὔτε φαῦλος οὔτε σπουδαῖος εἶναι πέφυκεν,</s><s id="Section246s7">ἀρετῇ δὲ καὶ κακίᾳ
πρός τε τὸ εὖ καὶ πρὸς τὸ χεῖρον εἴωθε μεταβάλλειν.</s></p></div>
<div n="Book3Ch247" subtype="chapter" type="textpart">
<p id="Section247"><s id="Section247s1">εἰκότως οὖν</s><s id="Section247s2">οὐκ ἔστι κατάρατος ἐξ ἑαυτοῦ, ὡς οὔτε κακία ὢν οὔτε κατὰ κακίαν
πρᾶξις, ἀλλ’ ἐν τοῖς ἔργοις αὐτοῦ ἡ γῆ κατάρατος·</s><s id="Section247s3">αἱ γὰρ πράξεις αἱ
διὰ τῆς ὅλης ψυχῆς, ἣν κέκληκε γῆν, ἐπίληπτοι καὶ ὑπαίτιοι κατὰ κακίαν
ἕκαστα δρῶντός εἰσι. παρὸ καὶ ἐπιφέρει, ὅτι „ἐν λύπῃ φάγεσαι αὐτήν“,
ὅπερ ἐστὶν ἴσον τῷ ἀπολαύσεις τῆς ψυχῆς ἐπιλύπως·</s><s id="Section247s4">ἐπωδύνως γὰρ ὁ 
φαῦλος πάντα τὸν βίον χρῆται τῇ ἑαυτοῦ ψυχῇ μηδὲν ἔχων χαρᾶς
αἴτιον, ὃ πέφυκε γεννᾶν δικαιοσύνη καὶ φρόνησις καὶ αἱ σύνθρονοι ταύτης
ἀρεταί.</s></p>
</div>
<div n="Book3Ch248" subtype="chapter" type="textpart">
<p id="Section248"><s id="Section248s1">"Ἀκάνθας οὖν καὶ τριβόλους ἀνατελεῖ σοι“ (Gen. 3, 18).</s><s id="Section248s2">ἀλλὰ τί φύεται καὶ βλαστάνει ἐν ἄφρονος ψυχῇ, πλὴν τὰ κεντοῦντα 
καὶ τιτρώσκοντα αὐτὴν πάθη; ἃ διὰ συμβόλων ἀκάνθας κέκληκεν,</s><s id="Section248s3">οἷς
ἡ ἄλογος ὁρμὴ πυρὸς τὸν τρόπον πρώτοις ἐντυγχάνει, μεθ’ ὧν ταχθεῖσα
πάντα τὰ αὐτῆς καταφλέγει καὶ διαφθείρει.</s><s id="Section248s4">λέγει γὰρ οὕτως·</s><s id="Section248s5">„ἐὰν δὲ
ἐξελθὸν πῦρ εὕρῃ ἀκάνθας καὶ προσεμπρήσῃ ἅλωνα ἢ στάχυας ἢ πεδίον,
 ἀποτίσει ὁ τὸ πῦρ ἐκκαύσας“ (Exod. 22, 6).</s></p></div>
<div n="Book3Ch249" subtype="chapter" type="textpart">
<p id="Section249"><s id="Section249s1">ὁρᾷς ὅτι τὸ πῦρ 
ἐξελθόν, ἡ ἄλογος ὁρμή, οὐκ ἐμπίπρησι τὰς ἀκάνθας, ἀλλὰ εὑρίσκει·</s><s id="Section249s2">ζητητικὴ γὰρ τῶν παθῶν οὖσα ἃ ἐπόθει λαβεῖν εὗρεν·</s><s id="Section249s3">ὅταν δὲ εὕρῃ,
καταφλέγει τρία ταῦτα, ἀρετὴν τελείαν, προκοπήν, εὐφυΐαν·</s><s id="Section249s4">ἀρετὴν μὲν
οὖν παραβέβληκε τῇ ἅλῳ, συγκεκόμισται γάρ, ὡς ἐνταῦθα ὁ καρπός,
οὕτως καὶ ἐν τῇ τοῦ σοφοῦ ψυχῇ τὰ καλά·</s><s id="Section249s5">στάχυσι δὲ τὴν προκοπήν, 
ἐπεὶ καὶ ἑκάτερον ἀτελὲς ἐφιέμενον τοῦ τέλους·</s><s id="Section249s6">πεδίῳ δὲ τὴν εὐφυΐαν,
 ὅτι εὐπαράδεκτος σπερμάτων ἀρετῆς ἐστιν.</s></p></div>
<div n="Book3Ch250" subtype="chapter" type="textpart">
<p id="Section250"><s id="Section250s1">ἕκαστον δὲ τῶν παθῶν
τριβόλια εἴρηκεν, ἐπειδὴ τριττά ἐστιν, αὐτό τε καὶ τὸ ποιητικὸν καὶ
τὸ ἐκ τούτων ἀποτέλεσμα, οἷον ἡδονή, ἡδύ, ἥδεσθαι· ἐπιθυμία,
ἐπιθυμητόν, ἐπιθυμεῖν· λύπη, λυπηρόν, λυπεῖσθαι· φόβος, φοβερόν, 
φοβεῖσθαι</s><s id="Section250s2">.</s></p>
</div>
<div n="Book3Ch251" subtype="chapter" type="textpart">
<p id="Section251"><s id="Section251s1">"Καὶ φάγεσαι τὸν χόρτον τοῦ ἀγροῦ· ἐν ἱδρῶτι τοῦ
προσώπου σου &lt;φάγεσαι τὸν ἄρτον σου&gt;“ (Gen. 3, 18. 19). χόρτον καὶ
ἄρτον καλεῖ συνωνύμως, πρᾶγμα ταὐτόν· χόρτος ἀλόγου τροφή ἐστιν·</s><s id="Section251s2">ἄλογον δὲ &lt;ὁ&gt; φαῦλος ἐκτετμημένος τὸν ὀρθὸν λόγον, ἄλογοι δὲ καὶ αἱ
αἰσθήσεις τῆς ψυχῆς οὖσαι μέρος·</s><s id="Section251s3">ὁ δὲ νοῦς ἐφιέμενος τῶν αἰσθητῶν
διὰ τῶν ἀλόγων αἰσθήσεων οὐκ ἄνευ πόνου καὶ ἱδρῶτος ἐφίεται</s><s id="Section251s4">·</s><s id="Section251s5">σφόδρα γὰρ ὀδυνηρὸς καὶ ἐπαχθὴς ὁ τοῦ ἄφρονος βίος μετιόντος καὶ ἐπιλιχνεύοντος
τὰ ποιητικὰ τῶν ἡδονῶν καὶ τῶν ὅσα κακία ἀπεργάζεσθαι
φιλεῖ. καὶ μέχρι τίνος</s><s id="Section251s6">;</s></p></div>
<div n="Book3Ch252" subtype="chapter" type="textpart">
<p id="Section252"><s id="Section252s1">"μέχρι" φησίν "ἀποστρέψεις εἰς τὴν γῆν, ἐξ ἧς ἐλήφθης“ (Gen. 3, 19).</s><s id="Section252s2">νῦν γὰρ οὐκ ἐν τοῖς γεώδεσι καὶ ἀσυστάτοις
 ἐξετάζεται τὴν οὐράνιον σοφίαν καταλιπών;</s><s id="Section252s3">πῇ οὖν ἔτι ἀποστρέφεται,
σκεπτέον.</s><s id="Section252s4">ἀλλὰ μήποτε ὃ λέγει</s><s id="Section252s5">τοιοῦτόν ἐστιν, ὅτι ὁ ἄφρων
νοῦς ἀπέστραπται μὲν ἀεὶ τὸν ὀρθὸν λόγον,</s><s id="Section252s6">εἴληπται δὲ οὐκ ἀπὸ τῆς
μεταρσίου φύσεως, ἀλλ’ ἀπὸ τῆς γεωδεστέρας ὕλης,</s><s id="Section252s7">καὶ μένων δὲ καὶ
κινούμενος ὁ αὐτός ἐστιν</s><s id="Section252s8">ἐφιέμενός τε τῶν αὐτῶν.</s></p></div>
<div n="Book3Ch253" subtype="chapter" type="textpart">
<p id="Section253"><s id="Section253s1">διὸ καὶ ἐπιφέρει,  "ὅτι γῆ εἶ καὶ εἰς γῆν ἀπελεύσῃ“ (ibid.), ὅπερ ἴσον ἐστὶ τῷ προειρημένῳ.</s><s id="Section253s2">δηλοῖ δὲ καὶ τοῦτο· ἡ ἀρχή σου καὶ τὸ τέλος ἓν καὶ ταὐτόν
ἐστιν·</s><s id="Section253s3">ἤρξω τε γὰρ ἀπὸ τῶν φθειρομένων γῆς σωμάτων,</s><s id="Section253s4">τελευτήσεις
δὲ πάλιν εἰς ἐκεῖνα τὴν μεταξὺ τοῦ βίου τρίψας ὁδὸν οὐ λεωφόρον
ἀλλὰ τραχεῖαν, βάτων καὶ τριβόλων κεντεῖν τε καὶ τιτρώσκειν
 πεφυκότων μεστήν.</s></p>
</div></div></body></html>